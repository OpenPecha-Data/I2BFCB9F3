༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W24686
n/a
ImageGroup:
ISBN:
11GS105611
7536711549
Title:
སྒྲུབ་བརྒྱུད་ཀརྨ་ཀམ་ཚང་གི་བརྒྱུད་པ་རིན་པོ་ཆེའི་རྣམ་པར་ཐར་པ་རབ་འབྱམས་ནོར་བུ་ཟླ་བ་ཆུ་ཤ
ལ་གྱི་ཕྲེང་བ་
sgrub brgyud karma kam tshang gi brgyud pa rin po che'i rnam par thar pa
Irab 'byams nor bu zla ba chu shel gyi phreng ba
Author:
ཆོས་ཀྱི་འབྱུང་གནས་
chos kyi 'byung gnas
this volume is marked stod cha; Is there a smad cha?
n/a n/a
kun ming
yun nan mi rigs dpe skrun khang
1998
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
introductory Pages:
Text Pages:
Scanning Information:
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: history



W24686
Ju
།
བྱ༄༅།།ཀརྨ་ཀམ་ཚང་གི་བརྒད་ང་་
ནད་བབ
མན་ངོ་ཆེའི་ལྕམ་ཐར།
igflJEiffJEE 1
xjjEtje lJR}



༄༅།།ཀརྨ་ཀམ་ཚང་གི་བརྒྱུད་པ་
རིན་པོ་ཆེའི་རྣམ་ཐར།།
u#fgZ#//
E 94
# # jKH K}t



༄༅། །བསྒྲུབ་བརྒྱུད་ཀརྨ་ཀམ་ཚང་གི་བརྒྱུད་
པ་རིན་པོ་ཆེའི་རྣམ་པར་ཐར་བ་རབ་
འབྱམས་ནོར་བུ་ཟླ་བ་ཆུ་ཤེལ་
གྱི་ཕྲེང་བ་ཞེས་བྱ་བ་
བཞུགས་སོ། །
ཀརྨ་ཚེ་དབང་ཀུན་ཁྱབ་ཀྱིས་བརྩམས།
སྟོད་ཆ།
ཡུན་ནན་མི་རིགས་དཔེ་སྐྲུན་ཁང་།



སྔོན་འགྲོའི་གཏམ།
བསྒྲུབ་བརྒྱུད་ཀརྨ་ཀམ་ཚང་གི་རྒྱུད་པ་རིན་པོ་ཆེའི་རྣམ་པར་ཐར་བ་རབ་
འབྱམས་ནོར་བུ་ཟླ་བ་ཆུ་ཤེལ་གྱི་ཕྲེང་བ་ཞེས་བྱ་བ་འདི་ནི་ཐུན་མོང་དང་ཐུན་
མོང་མ་ཡིན་པའི་རིག་པའི་གནས་མཐའ་དག་ལ་མཁྱེན་དཔྱོད་ནམ་མཁའ་ལྟར་
ཡངས་པའི་ཀརྨ་ཚེ་དབང་ཀུན་ཁྱབ་མཆོག་གིས་ལེགས་པར་མཛད་ཅིང༌། ད་
ཐེངས་མཁས་དབང་བཀའ་དྲིན་ཅན་འདི་བའི་རྣམ་ཐར་ལག་རྩེར་མ་སོན་པས།
ཁོང་གི་མཚན་ཙམ་མ་གཏོགས་འདིར་འགོད་མ་ཐུབ་པ་ལ་ཡིད་ཤིན་ཏུ་ཕངས།
རྣམ་ཐར་འདི་ལ་སྟོད་ཆ་དང་སྨད་ཆ་གཉིས་ཡོད་ཅིང༌། དེ་ལས་སྟོད་ཆ་ད་
ལམ་པར་དུ་འདེབས་པའི་མཐུན་རྐྱེན་དཀའ་བ་མེད་པར་འཛོམས་བྱུང་བས་
རབ་དགའི་སྤུ་ལོང་དར་ཅིག་ལ་གཡོས་སོ། །
རྣམ་ཐར་འདིའི་སྟོད་ཆའི་ནང་དུ་ཀརྨ་རབས་བརྒྱད་ལས་བདུན་དང་དེ་
དག་གི་བུ་སློབ་དང་བཅས་པའི་རྣམ་ཐར་སྒྲ་འཛིན་གྱི་དཔྱིད་དུ་འགྱུར་བ་རེ་
འཁོད་ཅིང་། ཀརྨ་རབས་བརྒྱད་ཅེས་པ་ནི་ཀརྨ་དུས་གསུམ་མཁྱེན་པ་དང༌།
ཀརྨ་པཀྴི། ཀརྨ་རང་བྱུང་རྡོ་རྗེ། ཀརྨ་རོལ་པའི་རྡོ་རྗེ། ཀརྨ་དེ་བཞིན་
གཤེགས་པ། ཀརྨ་མཐོང་བ་དོན་ལྡན། ཀརྨ་ཆོས་གྲགས་རྒྱ་མཚོ། ཀརྨ་མི་
བསྐྱོད་རྡོ་རྗེ་རྣམས་སོ། །
ཀརྨ་བཀའ་བརྒྱུད་ཅེས་པ་འདི་ནི་མཉམ་མེད་དྭགས་པོ་ལྷ་རྗེའི་སློབ་མ་
ཀརྨ་པ་དུས་གསུམ་མཁྱེན་པའམ་ཁམས་པ་དབུ་སེ་(1110 1193)ཞེས་
གྲགས་པ་ལས་བརྒྱུད་པ་སྟེ། རྗེ་འདི་བས་དགུང་ལོ་བཅུ་དྲུག་བཞེས་པའི་ཚེ་ཏྲེ་
བོ་མཆོག་གི་བླ་མ་ལས་ རབ་ ཏུ་བྱུང་། ཇོ་བོ་རྗེའི་སློབ་མ་ཡོལ་ཆོས་དབང་



སོགས་བསྟེན་ནས་ཇོ་བོ་རྗེ་ནས་བརྒྱུད་པའི་གདམས་པ་གསན། དགུང་ལོ་
བཅུ་དགུ་པ་ལ་དབུས་སུ་བྱོན་ནས་སྟོད་ལུང་རྒྱ་དམར་བ་དང་ཕྱུ་བ་ཆོས་ཀྱི་སེང་
གེ་ལ་བྱམས་ཆོས་དང་དབུ་ཚད་གསན་ནས་མཁས་པར་བསླབས། ཤ་ར་བ་
ལས་བཀའ་གདམས་ལམ་རིམ་དང༌། པ་ཚབ་ལོ་ཙཱ་བ་ལས་དབུ་མ་གསན།
མལ་འདུལ་འཛིན་ལས་བསྙེན་པར་རྫོགས་ཤིང་འདུལ་བ་ཐུགས་གཉེར་མཛད།
དགུང་ལོ་སོ་གསུམ་པ་ལ་དྭགས་པོ་ལྷ་རྗེ་དང་མཇལ་ཏེ་སྙིང་བོའི་དོན་ལ་སྒྲོ་
འདོགས་ཆོད། ལོ་རོར་རས་ཆུང་བ་དང་མཇལ་ནས་ཆོས་དྲུག་སོགས་ནཱ་རོ་མེ་
ཏྲིའི་གདམས་ངག་ཇི་སྙེད་པ་གསན། གཞན་ཡང་བླ་མ་མང་པོ་ལས་གདམས་
པ་དུ་མ་མནོས། དབེན་གནས་མང་པོར་སྒྲུབ་པ་མཛད་པས་གྲུབ་པའི་གོ་
འཕང་མཐོན་པོར་གཤེགས། སྤྱི་ལོ་1147ལོའི་མེ་ཡོས་ལ་ཁམས་རི་བོ་ཆེའི་
ཀརྨ་ལྷ་སྟེང་གི་དགོན་པ་ཕྱག་འདེབས་མཛད་པས་ཀརྨ་པ་ཞེས་ཐོགས་ཤིང༌།
དུས་ཕྱིས་ལྷ་སའི་ཉེ་འདབས་ སྟོད་ལུང་དུ་མཚུར་ཕུ་དགོན་པ་ཕྱག་འདེབས་་
མཛད་ པ་ ལ་ བརྟེན་ ནས་ ཀརྨ་ པའི་ གདན་ ས་ གོང་ འོག་ གཉིས་ ཞེས་ གྲགས།
གཞན་ཡང་དུས་གསུམ་མཁྱེན་པས་དབུ་ཞྭ་ནག་པོ་གསོལ་བས་ཞྭ་ནག་ཅན་དུ་
གྲགས་ཟེར་ཡང༌། ངེས་པ་དོན་གྱི་ཀརྨ་པཀྵི་ལ་ཧོར་རྒྱལ་པོས་ལས་ཀའི་ཞྭ་
ནག་པོ་ཞིག་ཕུལ་བས་དེ་ཕྱིན་གྱི་སྐྱེ་བརྒྱུད་རྣམས་ལ་ཞྭ་ནག་ཅན་དུ་གྲགས་སོ། །
བསྒྲུབ་བརྒྱུད་ཀརྨ་ཀམ་ཚང་གི་རྒྱུད་པ་རིན་པོ་ཆེའི་རྣམ་ཐར་ (སྟོད་ཆ)
འདིའི་ནང་དུ་ཀརྨ་རབས་བརྒྱད་ལས་བདུན་དང་དེ་དག་གི་བུ་སློབ་དང་བཅས་
པས་ལྟ་སྒོམ་སྤྱོད་གསུམ་ལ་ངེས་ཤེས་འདྲོངས་ཚུལ་དང་། ཐོས་བསམ་སྒོམ་
གསུམ་ལ་ཐུགས་བརྩོན་མཛད་ནས་གྲུབ་པའི་གོ་འཕང་མཐོན་པོར་གཤེགས་
ཚུལ། ་གོང་མ་དང་མཆོད་ཡོན་ཟུང་དུ་སྦྲེལ་ཏེ་ཡུལ་ཕྱོགས་ཀུན་གྱི་འཐབ་པ་
དང༌། འགྱེད་པ་དང་། རྩོད་པ་ལ་སོགས་པའི་ཀུན་སྤྱོད་ངན་པ་ཐམས་ཅད་
ཀྱི་རྒྱུན་ལུགས་བཅད་དེ། ལུགས་བཟང་པོས་འཚོ་ཞིང་ཅི་བདེར་གནས་་་་་



བཅའ་བའི་གོ་སྐབས་ཡངས་པོར་ཕྱེ་ནས་རྒྱལ་བའི་བསྟན་པ་མཁའ་ཁྱབ་ཏུ་སྤེལ་
བ་ སྟེ་འགྲོ་དོན་དཔག་མེད་མཛད་ཚུལ་སོགས་འཁོད་པའི་ཁར། བཀའ་་་་
བབས་ ཀྱི་ སྐོར་ དང༌ སྐབས་ དེའི་ བོད་ ཀྱི་ ཆབ་ སྲིད་ དང་། དཔལ་ འབྱོར།
རིག་གནས། ཆོས་ལུགས། མི་དང་མིའི་བར་གྱི་འབྲེལ་བ། སེམས་ཀྱི་
འཁྱེར་སོ། ཡུལ་སྲོལ་གོམས་གཤིས་སོགས་ཀྱང་མ་འདྲེས་གསལ་བར་འཁོད་
ཡོད་པས། བོད་རིག་པ་དང་བོད་ཀྱི་ཆོས་ལུགས་ལ་དོན་གཉེར་ཆེ་བའི་བློ་གྲོས་
དང་ལྡན་པ་རྣམས་ལ་ཉེ་བར་མཁོ་ཞིང་མེད་དུ་མི་རུང་བའི་དཔྱད་གཞིའི་ཡིག་
ཆ་གལ་ཆེན་ཞིག་ཡིན་པ་མཐོང་སྟེ། ཏང་དང་རྒྱལ་ཁབ་ཀྱིས་བྱམས་བརྩེའི་
ཐུགས་ཁུར་རྨ་མེད་པ་གནང་བར་བརྟེན་ནས་ ཀརྨ་སྐུ་ཕྲེང་བཅུ་བདུན་པའི་
ཞབས་སོར་གྱི་པད་མོ་སྐུ་གོང་མའི་གདན་སའི་ཁྲི་ལ་འགོད་པར་མཛད་པའི་
སྐབས་འདིར། ཡུན་ནན་མི་རིགས་དཔེ་སྐུན་ཁང་གིས་སྐྱེས་ཀྱི་སླད་དུ་རྣམ་
ཐར་འདིའི་སྟོད་ཆ་པར་དུ་བཏབ་ནས་ཀློག་པ་པོ་རྣམས་ཀྱི་མིག་གི་དགའ་སྟོན་
དུ་སྤེལ་བ་ལ་རྣམ་པར་གཡེང་བས་མི་བརྫི་བའི་བརྩོན་པ་ལྷུར་བླངས་པ་དང་།
འདིའི་ནང་དུ་ཡི་གེ་མི་དག་པ་མང་པོ་ཞིག་མཆིས་པ་ལ་དག་བཅོས་གང་འཚམ་
རེ་དང༌། གཞན་ཡང་ཚིགས་བཅད་རེ་གཉིས་ལ་ཡིག་འབྲུ་དུ་མ་ཆད་པར་ཁ་
སྐོང་བྱས་མོད་ཀྱང་། ཕྲན་ནི་སྐྱེས་སྦྱངས་ཀྱི་ཤེས་ཡོན་དམན་ཞིང་བླང་དོར་
འཁྲུལ་མེད་དུ་འབྱེད་པའི་རྣམ་དཔྱོད་པད་མའི་རྩ་བ་ལྟར་ཕྲ་བས། ནོར་་
འཁྲུལ་འགའ་རེ་ཡོད་པའང་གདོན་མི་ཟ་ན། ཤེས་ལྡན་དག་གིས་སྐྱོན་སྤོང་
བདེན་འཛིན་གནང་བར་རེ་བ་ཞུའོ། ། །
རེབ་གོང་རྡོ་རྗེ་མཁར་གྱིས།
ཀྲུང་གོའི་མི་རིགས་ཡིག་སྒྱུར་ལྟེ་གནས་ནས།



དཀར་ཆག
མཆོད་བརྗོད་དང་འབྲེལ་བའི་གླེང་གཞི། ...........…............... (1)
ལེའུ་དང་པོ། ཆོས་རྗེ་དཔལ་ཀརྨ་དུས་གསུམ་མཁྱེན་པའི་རྣམ་
ཐར། ...............
གཅིག སྐུ་བལྟམས་པའི་ཚུལ། ...........…................. (3)
གཉིས། དབུས་སུ་བྱོན་ནས་ཐོས་བསམ་སྒོམ་གསུམ་མཛད་
པའི་ཚུལ། །
...…............ (5)
གསུམ། སྐལ་ལྡན་མང་པོ་སྨིན་གྲོལ་ལ་བཀོད་པར་མཛད་
པའི་ཚུལ། ......... ................ (15)
བཞི། སླར་ཡང་དབུས་སུ་བྱོན་ནས་མཚུར་ཕུའི་མཆོད་ཁང་གོང་
བཞེངས་ཏེ་འགྲོ་དོན་མཛད་པའི་ཚུལ། ..............(25)
ལྔ། རྟོགས་གྲོལ་དུས་མཉམ་བྱུང་ནས་སྔོན་དང་ད་ལྟ་དང་ཕྱི་མའི་
གནས་རྣམས་སྒྲིབ་མེད་དུ་གཟིགས་པའི་ཚུལ། ......... (27)
དྲུག སྐུ་མྱ་ངན་ལས་འདས་ནས་ཞིང་གཞན་དུ་གཤེགས་
པའི་ཚུལ། ......... •.............. (44)
བདུན། རྗེ་འདི་བའི་གསུང་ལས་སྐྱེས་པའི་བུ་ཆེན་མཁས་ཤིང་གྲུབ་
པ་མངའ་བརྙེས་པ་རྣམས་ཀྱི་སྐོར། ། .......…..... (49)
ལེའུ་གཉིས་པ། དཔལ་ཀརྨ་པཀྴི་ཆོས་ཀྱི་བླ་མའི་རྣམ་
ཐར། .......... ...............（86）
གཅིག སྐུ་བལྟམས་པའི་ཚུལ། ....................... (93)
གཉིས། རབ་ཏུ་བྱུང་ནས་ཆོས་ལ་ཐུགས་གཉེར་མཛད་



པའི་ཚུལ། ............ •............... (95)
གསུམ། སྒྲུབ་པ་སྙིང་བོར་མཛད་ནས་ལྷའི་ཞལ་གཟིགས་
པའི་ཚུལ། .........…...
བ....……..….. (97)
བཞི། དབུས་གཙང་ཕྱོགས་སུ་ཆིབས་བསྒྱུར་ནས་འགྲོ་དོན་
མཛད་པའི་ཚུལ། ........…....................….. (108)
ལྔ། རྒྱའི་གོང་མའི་ཕོ་བྲང་དུ་བྱོན་ནས་ཐུགས་རྗེ་དང་རྫུ་འཕྲུལ་
གྱིས་མུ་སྟེགས་ལྟ་བུའི་ཆོས་ལོག་བཏུལ་བའི་ཚུལ། ..…...（119)
དྲུག བོད་དུ་ཕྱག་ཕེབས་ནས་རྟེན་བཞེངས་མཛད་པའི་
ཚུལ། ། •................. ........................ (139)
བདུན། དགོངས་པ་ཆོས་དབྱིངས་སུ་ཐིམ་པའི་ཚུལ། ..…..(167)
བརྒྱད། རྗེ་འདི་བའི་སྣོད་ལྡན་བུ་སློབ་སོགས་ཀྱི་སྐོར། ...... (185)
ལེའུ་གསུམ་པ། སེམས་དཔའ་ཀརྨ་རང་བྱུང་རྡོ་རྗེའི་རྣམ་
ཐར། །
.........…...(219）
གཅིག བསམ་གྱིས་མི་ཁྱབ་པའི་འཆི་འཕོ་སྟོན་པར་མཛད་
..……..............(219)
གཉིས། སྐུ་བལྟམས་པའི་ཚུལ། ........................ (226)
གསུམ། གྲུབ་ཆེན་ཨོ་རྒྱན་པ་སོགས་ལ་མཇལ་ནས་སྡོམ་པ་བཞེས་
ཤིང་གསན་སྦྱོང་མཛད་པའི་ཚུལ། .....…..…….…... (228)
བཞི། གདན་སར་ཕེབས་ནས་ཐོས་བསམ་སྒོམ་གསུམ་མཛད་
པའི་ཚུལ། ..…….…...
• • • • • • • • • (237）
ལྔ། གོང་མའི་ཕོ་བྲང་དུ་ཕྱག་ཕེབས་ནས་འགྲོ་དོན་རྒྱ་ཆེར་མཛད་
པའི་ཚུལ། །
• •• (254)
དྲུག སླར་བོད་དུ་བྱོན་ནས་སྐུ་གསུང་ཐུགས་ཀྱི་རྟེན་བཞེངས་
ཆུལ།
• •..........



ཚུལ། །
པའི་ཚུལ། .............
..............(260）
བདུན། སླར་ཡང་གོང་མའི་ཕོ་བྲང་དུ་ཕེབས་ནས་དགོངས་པ་
ཆོས་དབྱིངས་སུ་ཐིམ་པའི་ཚུལ། .................(264)
བརྒྱད། རྗེ་འདི་བའི་གསུང་ལས་སྐྱེས་པའི་བུ་སློབ་མཁས་ཤིང་
གྲུབ་པ་རྣམས་ཀྱི་སྐོར། ...........…….....….…..(277)
ལེའུ་བཞི་པ། ཀརྨ་པ་རོལ་པའི་རྡོ་རྗེའི་རྣམ་ཐར། ...... （380)
གཅིག སྐུ་བལྟམས་པའི་ཚུལ། ། .............................(380)
གཉིས། ཆོས་ལ་གསན་བསམ་སྒོམ་པ་མཛད་པའི་
.....…...(393)
གསུམ། སྐལ་ལྡན་རྣམས་སྨིན་གྲོལ་ལ་འགོད་པར་མཛད་
པའི་ཚུལ། ...........................
.…........…...(396)
བཞི། རབ་བྱུང་དང་དགེ་ཚུལ་གྱི་སྡོམ་པ་བཞེས་ནས་ལྷ་མང་། །
པོའི་ཞལ་གཟིགས་པའི་ཚུལ། •.................... (401)
ལྔ། བསྙེན་པར་རྫོགས་ནས་འགྲོ་དོན་དཔག་མེད་མཛད་
པའི་ཚུལ། .......…
(412)
དྲུག ཧོར་རྒྱལ་ཕོ་བྲང་དུ་བྱོན་ནས་རྒྱལ་བློན་འབངས་གསུམ་ལ་ཆོས་
ཀྱི་དགའ་སྟོན་འགྱེད་པར་མཛད་པའི་ཚུལ། ...…..…….. (422)
བདུན། སླར་བོད་དུ་བྱོན་ནས་ཆོས་ཀྱི་འཁོར་ལོ་བསྐོར་བར་མཛད་
པའི་ཚུལ། ..............….
•.. (425)
བརྒྱུད། དགོངས་པ་ཆོས་དབྱིངས་སུ་ཐིམ་པའི་ཚུལ། ...... (451)
དགུ། རྗེ་འདི་བའི་བུ་སློབ་རྟོགས་ལྡན་རྣམས་ཀྱི་སྐོར། .... (461)
ལེའུ་ལྔ་པ། ཀརྨ་དེ་བཞིན་གཤེགས་པའི་རྣམ་ཐར། ...(509)
གཅིག སྐུ་བལྟམས་པའི་ཚུལ། ........................ (509)



(530）
གཉིས། དགེ་ཚུལ་གྱི་སྡོམ་པ་བཞེས་ཏེ་ཐོས་བསམ་སྒོམ་གསུམ་
མཛད་པའི་ཚུལ། ....... ...... ..(523)
གསུམ། བསྙེན་པར་རྫོགས་ནས་འགྲོ་དོན་མཛད་པའི་
ཚུལ། .......................................（527)
བཞི། གོང་མའི་ཕོ་བྲང་དུ་བྱོན་ནས་རྒྱལ་འབངས་བདེ་ལ་
བཀོད་པའི་ཚུལ། ...............
ལྔ། སླར་བོད་དུ་བྱོན་ནས་འགྲོ་དོན་མཛད་པའི་
ཚུལ། .........
• •....• (548)
དྲུག དགོངས་པ་ཆོས་དབྱིངས་སུ་ཐིམ་པའི་ཚུལ། .........(554）
བདུན། རྗེ་འདི་བའི་སློབ་མའི་གཙོ་བོའི་སྐོར། .....…..….. (556）
ལེའུ་དྲུག་པ། ཆོས་རྗེ་ཀརྨ་པ་མཐོང་བ་དོན་ལྡན་པའི་རྣམ་
ཐར། ......
.........（571)
གཅིག སྐུ་བལྟམས་པའི་ཚུལ། ...........................(571)
གཉིས། ཐོས་བསམ་སྒོམ་གསུམ་མཛད་པའི་ཚུལ། ...... (572)
གསུམ། ཆོས་སྦྱིན་གྱི་དགའ་སྟོན་འགྱེད་པར་མཛད་པའི་
ཚུལ། ....................................... (584)
བཞི། སྐུ་མྱ་ངན་ལས་འདས་པའི་ཚུལ་བསྟན་པའི་
............... (586）
ལྔ། ངོམ་པ་བྱ་བྲལ་བ་ནམ་མཁའ་རྒྱལ་མཚན་ལ་སོགས་པའི་
རྣམ་ཐར། ........
............... (588)
ལེའུ་བདུན་པ། ཆོས་རྗེ་ཀརྨ་པ་མཐོང་བ་དོན་ལྡན་པའི་རྣམ་
ཐར་གྱི་ཁ་སྐོང་། ......... ................ (607)



•... （607）
ཐར། །
གཅིག སྐུ་བལྟམས་པའི་ཚུལ། ......…...
གཉིས། གསན་བསམ་སྒོམ་པ་མཛད་པ་འི་ཚུལ། .....….. (609)
གསུམ། རབ་ཏུ་བྱུང་ནས་འགྲོ་དོན་དཔག་མེད་མཛད་པའི་
ཚུལ། ...........…... •................. (612)
བཞི། དགོངས་པ་ཆོས་དབྱིངས་སུ་ཐིམ་པའི་ཚུལ། ...... （618)
ལྔ། རྗེ་འདི་བའི་གསུང་ལས་སྐྱེས་པའི་རྟོགས་ལྡན་བུ་སློབ་རྣམས་
................. （619)
ལེའུ་བརྒྱད་པ། ཆོས་རྗེ་ཀརྨ་ཆོས་གྲགས་རྒྱ་མཚོའི་རྣམ་
......... •................. (627)
གཅིག སྐུ་བལྟམས་པའི་ཚུལ། ...…................... (627)
གཉིས། རབ་ཏུ་བྱུང་ནས་འགྲོ་དོན་རྒྱ་ཆེར་མཛད་པའི་
ཚུལ། .....…...…... བ........…......... (644）
གསུམ། རྒྱ་གར་རྡོ་རྗེ་གདན་ནས་སྤྱན་འདྲེན་གྱི་ཞུ་ཡིག་ཕུལ་
བ་ལ་སོགས་པའི་ཚུལ། ........…............ (667)
བཞི། གོང་མའི་གསེར་ཡིག་པ་ལ་སོགས་པས་འབུལ་ཞབས་
མཐའ་ཡས་པ་ཕུལ་བའི་ཚུལ། .................…...（670)
ལྔ། ཆོས་ཁྲིམས་བཙུགས་ཏེ་སྐལ་ལྡན་རྣམས་སྨིན་གྲོལ་
ལ་འགོད་པར་མཛད་པའི་ཚུལ། ........…............(676)
དྲུག དགོངས་པ་ཆོས་དབྱིངས་སུ་ཐིམ་པའི་ཚུལ། ......….. (699)
བདུན། རྗེ་འདི་བའི་གསུང་ལས་སྐྱེས་པའི་བུ་སློབ་མཁས་གྲུབ་
རྣམས་ཀྱི་སྐོར། ...
... (701)



ཀརྨ་ཀམ་ཚང་བརྒྱུད་པ་རིན་པོ་ཆེའི་རྣམ་ཐར་རབ་
འབྱམས་ནོར་བུ་ཟླ་བ་ཆུ་ཤེལ་གྱི་ཕྲེང་བའི་
ཁ་སྐོང་བཞུགས་སོ། །
ལེའུ་དང་པོ། ཀརྨ་ཀམ་ཚང་བརྒྱད་པ་རིན་པོ་ཆེའི་རྣམ་
............ (815)
མཆོད་བརྗོད། །
བ.......... (815)
གཅིག བཅོམ་ལྡན་འདས་འདི་ཉིད་ཀྱི་རོལ་བ་བསམ་གྱིས་མི་
ཁྱབ་པའི་ཚུལ།
............. (816）
གཉིས། ཆོས་སྐུ་ཡི་མཛད་འཕྲིན་གྱི་ཚུལ། .............. (819)
གསུམ། ལོངས་སྤྱོད་རྫོགས་པའི་སྐུའི་མཛད་འཕྲིན་གྱི་
ཚུལ། ། •.................
(820)
བཞི། སྤྲུལ་པའི་སྐུའི་མཛད་འཕྲིན་གྱི་ཚུལ། ............ (823)
ལྔ། འཕྲིན་ལས་ལ་འཇུག་པའི་ཚུལ། .......…...…....... (832)
ལེའུ་གཉིས་པ། བཀའ་བརྒྱུད་རིན་པོ་ཆེའི་རྣམ་པར་ཐར་བ་རབ་
གསལ་མཆོག་ཏུ་གྲུབ་པ་རྒྱན་གྱི་ཕྲེང་བ་ཞེས་བྱ་བ་
བཞུགས་སོ། ............ •..........（835）
མཆོད་བརྗོད། ། ...…....
•......….. (835）
གཅིག བཅོམ་ལྡན་འདས་རྡོ་རྗེ་འཆང་གི་ཡུལ་དང་ཡབ་ཡུམ་ལ་སོགས་
པའི་སྐོར།
...... (836）
གཉིས། བཀའ་བབས་དང་པོ་ཕྱག་རྒྱ་ཆེན་པོའི་གདམས་



ངག ...........
...........， (840）
1. སློབ་དཔོན་ཆེན་པོ་བྲམ་ཟེ་སྒྲ་གཅན་འཛིན། ...….…... •..... (840)
2. སློབ་དཔོན་ཀླུ་སྒྲུབ། །
... (842)
3. སློབ་དཔོན་ཤ་བ་རི། ................................ (846)
4. སློབ་དཔོན་ལུ་ཡི་པ། ། •…….............................. （846)
5. མངའ་བདག་མེ་ཏྲི་པ།
... （848)
6. སློབ་དཔོན་ཨཱརྱ་དེ་བ།
.….. （849)
7. སློབ་དཔོན་རྟ་དབྱངས།
....(849)
8. དཔལ་ཟླ་བ་གྲགས་པ། ། .............................. (850)
གསུམ། གཏུམ་མོའི་བཀའ་བབས། ། ....................... (851)
1. སློབ་དཔོན་བི་རཱུ་པ། ། ..............................….. (851)
2. ནག་པོ་བི་རཱུ་པ། ................................…….... (853)
3. སློབ་དཔོན་ཌོམྦྷི།
(855)
བཞི། འོད་གསལ་གྱི་བཀའ་བབས། ། •....…................ (856)
1. སློབ་དཔོན་བཱིཎ་པ། །
...... (856)
2. བི་ལ་ས་ཡ་བཛྲ། ..….....…….....…..................…. (857)
བ... (857)
4. སློབ་དཔོན་ལྭ་བ་པ། ......
...... (859)
5. སློབ་དཔོན་ཨིནྡྲ་བྷཱུ་ཏི།
(860)
6. གྲུབ་ཐོབ་ཛ་ལནྡྷ་རི། ། •.... .....................
(860)
7. ནག་པོ་སྤྱོད་པ། །
................(863）
8. སློབ་དཔོན་གྲགས་པ་བཟང་པོ། ། ...........….......….. （868)
9. སློབ་དཔོན་རྣམ་རྒྱལ་སྲུང་བ། ........….......…........(868)
10. སློབ་དཔོན་པདྨ་བཛྲ་ཆེན་པོ། .......…......….…......... (870)
11. ཡན་ལག་མེད་པའི་རྡོ་རྗེ། །
(870)
3. རྡོ་རྗེ་དྲིལ་བུ་པ། །



12. སློབ་དཔོན་མཚོ་སྐྱེས། ་་་་་༌་་་་
• •........ (871）
13. སློབ་དཔོན་ཀུ་ཀུ་རི་པ། ..........…..................…...（872)
14. སློབ་དཔོན་ཏེ་ལོ་པ། .............................…... (873)
15. ཇོ་བོ་ནཱ་རོ་ཏ་པ། ....................................... (877)
16. དཔལ་ནཱ་རོ་པ། ......
• （884)
17. ལྷོ་བྲག་མར་པ་ལོ་ཙཱ་བ་ཆོས་ཀྱི་བློ་གྲོས། ..................(885)
18. ཞི་བ་བཟང་པོ། ............... བ................（895）
19. སྲས་དར་མ་མདོ་སྡེ། །
... (899）
20. རྔོག་ཆོས་སྐུ་རྡོ་རྗེ། ....
• • (900）
21. མེས་སྟོན་ཆེན་པོ། .................................... (900)
22. མཚུར་སྟོན་དབང་ངེ་། ................................ (901)
23. རྗེ་བཙུན་མི་ལ་རས་པ།
.... (902)
24. རས་ཆུང་རྡོ་རྗེ་གྲགས་པ། .............................. (917）
25. བྷི་ར་ཛ། ..........
.….. (919)
26. རྗེ་ཟླ་འོད་གཞོན་ནུ། .........
..... (920）
27. སྐྱུ་ར་རིན་པོ་ཆེ། .....…........….
28. སྟག་ལུང་ཐང་པ། ......…...........….....….......…….. (932)
29. ཟ་ར་བ་སྐལ་ལྡན་ཡེ་ཤེས་སེང་གེ། ............….....……. (932)
30. གྱེར་སྒོམ་ཆེན་པོ། ........
... ...…. (932)
31. རྒྱལ་ཚ་རིན་མགོན། ........
.... (933)
32. གྲུབ་ཐོབ་གླིང་རས་པ། ...…........ •...... (933）
.....•• •••• (931)



མཆོད་བརྗོད་དང་འབྲེལ་བའི་གླེང་གཞི།
སྲིད་ཞིའི་དགེ་ལེགས་ཀུན་གྱི་འབྱུང་གནས་གཅིག ། མ་ལུས་རྒྱལ་བ་
ཀུན་འདུས་ཀུན་གྱི་ཕུལ། །བཀའ་བརྒྱུད་རིན་ཆེན་ཕྲེང་བའི་ཞབས་པད་་་་
མཆོག ། ཚངས་པའི་གནས་སུ་འབྲལ་མེད་རྟག་པར་མཆོད། །གང་ཞིག་
དྲན་པས་འཁོར་བའི་གདུང་སེལ་ཞིང་། །བསམ་ཀུན་ཡོངས་སུ་རྫོགས་མཛད་
གྲགས་དཀར་གྱིས། །ཁོར་ཡུག་རྒྱས་འགེངས་རྒྱལ་ བའི་རྣམ་པར་ཐར། །
ཡིད་བཞིན་ནོར་བུའི་ཚོགས་ལ་ཕྱག་བགྱི་འོ། །ཚངས་སོགས་ཆེར་སྙེམས་་་་
རྣམས་ཀྱི་གཙུག་ཕུད་ཀྱིས། །ལན་བརྒྱར་ཕྱིས་པ་ཁྱོད་ཞབས་མེ་ལོང་དུ། །
དགེ་མཚན་མི་ཤར་བྱ་བ་མི་སྲིད་པས། །གཟུགས་མང་པོ་དེས་དེང་འདིར་སྐྱོང་
གྱུར་ཅིག ། སྒྲུབ་པ་པོ་རྣམས་གྲུབ་པའི་རྗེས་སུ་སྙེག ། མཁས་འདོད་རྣམས་
ནི་མཁས་ལ་གཅིག་ཏུ་འདུན། །བླུན་པོ་རྣམས་ཀྱང་གྲགས་པ་ལ་འཆེལ་་་་་
བས། །གཏམ་གྱི་སྦྱོར་བས་ཐམས་ཅད་འདྲིད་བྱེད་ཀྱང་། །རིན་ཆེན་རིན་
ཐང་མེད་པའི་ ཁ་བྱང་བཞིན། །བདེན་ གཏམ་དག་ཀྱང་བློ་ལ་ཆུད་དཀའ་་
བས། །ཐོས་པས་དོན་ལྡན་ངེས་པར་མི་བསླུ་བའི། །དམ་པའི་རྣམ་ཐར་ཤས་
ཙམ་གླེང་བར་བྱ། །དེ་ལ་ཡུལ་བསིལ་ལྡན་གྱི་ལྗོངས་འདིར་བདེ་བར་གཤེགས་
པའི་བསྟན་པ་རིན་པོ་ཆེ་རྨ་མེད་པ་ཇི་སྙེད་ཅིག་བཞུགས་པའི་དབུས་སུ་ཉིན་
མོར་བྱེད་པ་ལྟར་གསལ་ཞིང་རྨད་དུ་བྱུང་བ་ནི་མར་མིའི་བཀའ་བརྒྱུད་སྤྱི་དང༌།
ཁྱད་པར་ཀརྨའི་བཀའ་བརྒྱུད་འདི་ཡིན་ཞིང་། དེ་དག་ལ་ཆོས་འབྱུང་གི་ལོ་
རྒྱུས་དང་རྣམ་ཐར་གྱི་ཡི་གེ་སོགས་རྒྱས་ཤིང་གསལ་བ་དུ་མ་དག་མཆིས་མོད་ཀྱི།
འདིར་དམིགས་པ་མེད་པའི་ཐུགས་རྗེའི་བདག་ཉིད་དཔལ་ལྡན་བླ་མ་དམ་པའི་
བཀས་བསྐུལ་བར་མཛད་པ་བཞིན་དུ། བསྒྲུབ་བརྒྱུད་ཀརྨ་ཀཾ་ཚང་གི་བླ་མ་



བླ་མ་
རྣམས་ཀྱི་རྣམ་པར་ཐར་པ་སྔར་བསྒྲིགས་པ་རྣམས་རྒྱས་པར་སྤེལ་ཞིང་།
ཕྱི་མ་རྣམས་ཀྱི་རྣམ་པར་ཐར་པས་ཁ་སྐོང་བ་བཅས་བགྱིད་པར་སྤྲོའོ། །



ལེའུ་དང་པོ། ཀརྨ་དུས་གསུམ་མཁྱེན་
པའི་རྣམ་ཐར།
གཅིག སྐུ་བལྟམས་པའི་ཚུལ།
དེའང་དཔལ་ཏཻ་ལོ་པ་ཆེན་པོས་བཀའ་བབས་བཞིའི་བླ་མ་སོགས་བསྟེན་
པར་མཛད་ཀྱང་ཉེ་བརྒྱུད་ཀྱི་དབང་དུ་བྱས་ནས་རྡོ་རྗེ་འཆང་དངོས་ཀྱིས་དཔལ་
ཏིལླི་པ་རྗེས་སུ་བཟུང༌། དེས་མཆོག་གི་དངོས་གྲུབ་ཆེན་པོའི་གོ་འཕང་བརྙེས་
ནས་ནཱ་རོ་ཛྙ་ན་སིདྡྷི་རྗེས་སུ་བཟུང་། དེ་ནི་བར་དོར་མཆོག་གི་དངོས་གྲུབ་
བརྙེས་པར་དམ་པ་འགའ་ཞིག་བཞེད་ཅིང་དོན་དུའང་གནས་ལ། དེས་རྗེ་
བཙུན་ལྷོ་བྲག་པ་ཆེན་པོ་མར་པ་ཆོས་ཀྱི་བློ་གྲོས་རྗེས་སུ་བཟུང་། དེས་དབང་
ཕྱུག་མི་ལ་རས་པ་རྗེས་སུ་བཟུང་། དེས་སྙི་བ་ཆེན་པོ་འཛམ་གླིང་གྲགས་པ་
རྗེས་སུ་བཟུང་སྟེ། དེ་རྣམས་ཀྱི་རྣམ་པར་ཐར་པ་ནི་གཞན་དུ་ཤེས་པར་བྱ་ལ།
རྗེ་ སྙི་ བ་ ཆེན་ པོའི་ སློབ་ མའི་ མཆོག་ ཁམས་ པ་ མི་ གསུམ་ དུ་ གྲགས་ པ་ ལས།
ཁམས་པ་དབུ་སེའམ། མཚན་དངོས་དྷཱརྨ་ཀཱིརྟི་སྟེ། ཆོས་ཀྱི་རྗེ་དཔལ་ལྡན་
ཀརྨ་པ་དུས་གསུམ་མཁྱེན་པ་ཞེས་ཡོངས་སུ་གྲགས་པ་བདག་ཅག་ཀརྨ་ཀམ་ཚང་
ཞེས་གྲགས་པའི་བཀའ་བརྒྱུད་རྣམས་ཀྱི་གཙུག་གི་ནོར་བུའོ། །དེ་ཡང་བསྐལ་
བཟང་གི་སངས་རྒྱས་དྲུག་པ་སེང་གེ་སྒྲའི་རྣམ་འཕྲུལ་དུ་པཎ་ཆེན་ཤཱཀྱ་ཤྲཱི་དང་།
བླ་མ་ཞང་གིས་ཀྱང་ལུང་བསྟན་ཅིང་། ཆོས་རྒྱལ་སྲོང་བཙན་སྒམ་པོས་མ་
འོངས་པ་ན་ཐུགས་རྗེ་ཆེན་པོའི་སྤྲུལ་པ་ཐོད་རྒལ་བ་རེ་སྐབས་སུ་འབྱུང་བས་



འགྲོ་བའི་དོན་རླབས་པོ་ཆེ་བྱེད་ཅེས་ལུང་བསྟན་པ་བཞིན་འཇིག་རྟེན་དབང་
ཕྱུག་སྤྱན་རས་གཟིགས་ཀྱི་སྤྲུལ་པར་ཡོངས་སུ་གྲགས་པས། བསྐལ་བཟང་གི་
བྱང་སེམས་ཐམས་ཅད་ནི་སྔོན་བསྐལ་པ་དཔག་ཏུ་མེད་པ་ནས་བྱང་ཆུབ་བརྙེས་
ཤིང་སྤྱན་རས་གཟིགས་དང་རང་བཞིན་དབྱེར་མེད་པ་ཡིན་པའི་ཕྱིར། དེ་ལྟ་
བུའི་རྣམ་པར་ཐར་པ་ཟབ་ཅིང་རྒྱ་ཆེ་བ་དག་གི་ཆ་ཤས་ཙམ་ཡང་སུ་ཞིག་གིས་
བརྗོད་པར་ག་ལ་ནུས། འོན་ཀྱང་ཚུར་མཐོང་གི་གདུལ་བྱ་རྣམས་ཀྱི་ངོར་ཇི་
ཙམ་ཞིག་སྣང་བའི་ཆ་ཤས་ཙམ་ཞིག་རྣམ་ཐར་གྱི་ཡི་གེ་ཚོར་འབྱུང་བ་བཞིན་
བརྗོད་ན་སྐུ་འཁྲུངས་པའི་ཡུལ་ནི་མདོ་སྨད་ཤར་ཕྱོགས་ཀྱི་སའི་ཆ་ཏྲེ་ཤོད་གངས་
ཀྱི་ར་བའི་ཡུལ་གྱི་བྱེ་བྲག་ར་སྟག་ཅེས་སམ། སྤོས་ཆུ་ལྷ་ལྡོང་དཀར་པོ་ཞེས་
པར་ཡབ་གཤིན་རྗེ་གཤེད་ཀྱི་རྣལ་འབྱོར་པ་སྒོམ་པ་སྟེ། སྔགས་འཆང་རྡོ་རྗེ་
མགོན་ཞེས་བྱ་བ་དང་། ཡུམ་རང་བཞིན་གྱི་རྣལ་འབྱོར་མ་ལྷ་ཐོག་བཟའ་སྒང་
ལྕམ་མིང་འདྲེན་གྱི་སྲས་སུ། རྔོག་ལོ་ཙཱ་བ་གཤེགས་པའི་ཕྱི་ལོ་ལྕགས་ཕོ་སྟག་
ལ་སྐུ་བལྟམས། མཚན་དགེ་འཕེལ་དུ་བཏགས། མེས་པོ་སྒོམ་པ་བགྲེས་པོ་
སྟོང་དཔོན་ ཤེས་ རབ་ མགོན་ པོ་ དང་ ཡབ་ ལ་ ལྷ་ མོའི་སྒྲུབ་ ཐབས་ ཞུས་ ནས།
དགུང་ལོ་བཅུ་གཅིག་པ་ལ་ལྷ་མོ་བསྒྲུབ་པས་ཞལ་གཟིགས་ཏེ་བྲག་ལ་ཞབས་རྗེས་
ཀྱང་བྱུང་། དེའི་ཚེ་འདུ་རུའི་གྲོང་ན་དགྲ་ཞིག་ཡོད་པ་དོན་གཉེར་ལ་སོང་
བའི་ལམ་དུ་རྟས་བརྡབས་ཏེ་བསད་པས། ཆོས་སྐྱོང་ལ་གཏང་རག་བཏང་
ཞིང་ནུས་མཐུ་ཕུལ་དུ་བྱུང་བའི་གྲགས་པ་ཐོབ། བླ་མ་བཻ་རོ་ཙ་ན་བཛྲ་དང་།
དཔལ་འཛིན་ཡང་མཇལ་ནས་གདམས་ངག་མང་པོ་དང་། མཆོག་སྲེད་ཀྱི་
ལུགས་ཀྱི་མགོན་པོའི་སྐོར་ཡང་ཞུས་ཏེ་སྒྲུབ་པ་མཛད། །
དགུང་ལོ་བཅུ་དྲུག་པ་ལ། ཏྲེ་ཀ་བྲག་ཅེས་བྱ་བའི་བཀའ་གདམས་ཀྱི་
དགོན་པར་མཁན་པོ་མཆོག་གི་བླ་མ་དང་། སློབ་དཔོན་ཆག་སེང་གེ་གྲགས་
ལས་རབ་ཏུ་བྱུང་ནས། དཔལ་ཆོས་ཀྱི་གྲགས་པ་ཞེས་བྱ་བའི་མཚན་གསོལ།



ལོ་གཉིས་སུ་མཁན་པོའི་ཞབས་ཏོག་དང་དགེ་འདུན་གྱི་བྱ་བ་མཛད། ཇོ་བོའི་
སློབ་མ་ཡོལ་ཆོས་དབང་དང་། དེའི་སློབ་མ་དགེ་བཤེས་ཀྲ་ར་བ་མཆེད་གཉིས་
ལ་ཇོ་བོ་ལུགས་ཀྱི་བདེ་མཆོག་གི་དབང་དང་། མི་གཡོ་བ་སོགས་གསང་སྔགས་
ཀྱི་སྒྲུབ་ཐབས་མང་པོ་དང་། བཀའ་གདམས་ཀྱི་ཆོས་སྐོར་ཅི་རིགས་གསན་
ཞིང་བསྒྲུབས་པས་གྲུབ་རྟགས་ཐོན་པ་བྱུང་། །
གཉིས། དབུས་སུ་བྱོན་ནས་ཐོས་བསམ་སྒོམ་
གསུམ་མཛད་པའི་ཚུལ།
དེ་ནས་དགུང་ལོ་བཅུ་དགུ་བཞེས་པ་ན་དབུས་སུ་བྱོན། ཉི་ཤུ་ལ་སྟོད་
ལུང་སེ་ཐང་དུ་དགེ་བཤེས་རྒྱ་དམར་བའི་གྲྭ་སར་རྟ་སྒ་ཕོག རྒྱ་དམར་བ་དང་།
དགེ་བཤེས་ཕྱྭ་པ་ཆོས་སེང་གཉིས་ལ་དབུ་མ་རང་རྒྱུད་ཤར་གསུམ་དང་ཚད་མ་
དང་བྱམས་ཆོས་གསན། གསང་ཕུར་ཡང་བཞུགས་ཏེ་ཁམས་པ་མི་གསུམ་དུ་
གྲགས། པ་ ཚབ་ ལོ་ ཙཱ་ བ་ ཉི་ མ་ གྲགས་ ལ་ དབུ་ མ་ རིགས་ ཚོགས་ གསན།
འཕན་ཡུལ་དུ་དགེ་བཤེས་ཤ་ར་བ་དང་། དེའི་སློབ་མ་རྣལ་འབྱོར་པ་ཤེས་
རབ་རྡོ་རྗེ་དཔལ་རྒ་ལོ་གཉིས་ལ་ལོ་དྲུག་ཏུ་བསྟེན་ཏེ་བཀའ་གདམས་ཀྱི་ཆོས་ཇི་
སྙེད་པ་གསན། གཞན་ཡང་ཐོས་བསམ་མང་དུ་མཛད། མཁན་པོ་མལ་
འདུལ་འཛིན། ལས་སློབ་ཡེ་ཤེས་བློ་གྲོས། གསང་སྟོན་མཁན་པོ་གཅུང་གིས་
མཛད་དེ་བསྙེན་པར་རྫོགས་པའི་སྡོམ་པ་བཞེས་ནས་འདུལ་བ་ལ་མཁས་པར་
མཛད། དེའི་ཚེ་འཕན་ཡུལ་རྒྱལ་ལྷ་ཁང་དུ་དཔལ་རྒ་ལོ་དང༌། ཁམས་པ་ཨ་
སེང་བཞུགས་པ་ལ་དུས་འཁོར་སྦྱོར་དྲུག་དང་། མགོན་པོ་བྱ་རོག་མ་ལ་སོགས་
པའི་བསྐྱེད་རྫོགས་ཀྱི་གདམས་པ་མང་དུ་གསན། དེ་ནས་དགུང་ལོ་སུམ་ཅུ་
བཞེས་པའི་ཚེ་ཆོས་ཀྱི་རྗེ་སྒམ་པོ་བ་མཇལ་བར་བཞེད་དེ་བྱོན་པས། དྭགས་པོ་



བྲག་ཁའི་དགོན་པར་དགེ་བཤེས་ཤ་བ་གླིང་པ་དང་། སློབ་དཔོན་སྒོམ་ཚུལ་
གཉིས་བཞུགས་པ་དང་མཇལ། སློབ་དཔོན་སྒོམ་པ་ལ་གདན་བཞི་གསན་
ཞིང་སྒྲོལ་མ་དཀར་མོ་ཞལ་གཟིགས། དེ་ནས་དྭགས་ལྷ་སྒམ་པོར་བྱོན། ཟླ་
བ་གཉིས་ཙམ་མཇལ་ཁ་མ་བྱུང༌། མཇལ་མ་ཐག་ནས་དར་བཅུ་ཙམ་ཕུལ་ནས་
གདམས་ངག་ཞུས་པ་ དང་། བཀའ་གདམས་ཀྱི་ལམ་རིམ་ཐོ་རེ་བ་ཞིག་་་་་
གསུངས་ནས་ངས་ཀྱང་འདི་བསྒོམས་པ་ཡིན། ཁྱོད་རང་ཡང་སྒོམས་གསུངས་
ཞུ་སྣ་དང་བདག་རྐྱེན་ཐམས་ཅད་སློབ་དཔོན་སྒོམ་པས་མཛད། སྒམ་པོ་དང་
མཇལ་བའི་ལོ་འདི་ཆོས་རྗེས་རེ་གཅིག་བཞེས་པའི་ས་ལུག་ལོ་ཡིན་ཞེས་རྣམ་ཐར་
མཛད་པ་ཕལ་ཆེར་བཞེད་ཅིང་། གཞོན་ནུ་བྱང་ཆུབ་ཀྱིས་བསྒྲིགས་པའི་རྣམ་
ཐར་རེའུ་མིག་མར་ནི་དུས་མཁྱེན་ཞབས་ཀྱིས་དགུང་ལོ་སོ་གསུམ་བཞེས་པའི་
སྐབས་སུ་ཡིན་པར་བྲིས་སྣང་། དེ་ནས་ཆོས་རྗེ་ལ་དགྱེས་རྡོར་གྱི་དབང་བསྐུར་
གསན། ཆོས་རྗེ་དགྱེས་མཛད་རྡོ་རྗེ་འོད་ཀྱི་ར་བར་བཞུགས་པ་ཞིག་ ཏུ་་་་
གཟིགས། ཐབས་ལམ་གྱི་གདམས་ངག་ཞུས་ནས་བསྒོམས་པས་ཞག་དགུ་ནས་
དྲོད་རང་འབར་དུ་བྱུང༌། ན་བཟའ་ཆིག་རྐྱང་བྱས་ནས་ཟླ་བ་དགུར་ཕྱག་རྡུལ་
དང་མ་བྲལ་བར་བསྒོམས་པས་ཏིང་ངེ་འཛིན་གྱི་ཡོན་ཏན་དཔག་ཏུ་མེད་པ་
འཁྲུངས། ཆོས་རྗེས་ལུང་བསྟན་ནས་ཟངས་རི་ལ་བསྒོམ་དུ་བྱོན་ཏེ། ཏིལ་
ཕུག་ཏུ་ཟླ་བ་བཞི། ཕག་མོ་གྲུར་ཟླ་བ་གཅིག་དང་ཞག་ལྔ་བསྒོམས་པས་སེམས་
གནས་ལ་རང་དབང་ཐོབ་པ་དང་རླུང་ཉམས་དཔག་ཏུ་མེད་པ་བྱུང༌། ལྷག་
མཐོང་སྤྲིན་བར་གྱི་ཉི་མ་ལྟ་བུའང་བྱུང་། སླར་བླ་མའི་སྤྱན་སྔར་བྱོན་ནས་
སྒམ་པོར་ལོ་གསུམ་དཀའ་ཐུབ་དྲག་པོ་མཛད་ཅིང་བསྒོམས་པས་སྒོམ་ཆེན་་་་
བརྒྱད་བརྒྱའི་ནང་ནས་སྒོམ་སྲན་ཆེ་བར་གྲགས། དེ་ནས་བླ་མའི་བཀའ་་་
བཞིན་འོལ་ཁར་བསྒོམ་དུ་བྱོན། བྲེ་གུ་རི་བོ་ཆེའི་བྲག་ཕུག་ཅིག་ཏུ་བཞུགས་
པས་བུད་མེད་གཅིག་བྱུང་ནས་ཁྱོད་འདིར་མ་འདུག་ངའི་མ་ཇོ་འོང་ཟེར་བས་དེ་



བྲག་སྲིན་མོ་ཡིན་པར་དགོངས་ནས་བྱམས་སྙིང་རྗེ་བྱང་ཆུབ་ཀྱི་སེམས་ལ་གནད་
དུ་བསྣུན་ཏེ་ཟླ་བ་བཅུ་བཞིར་བཞུགས་པས་དྲོད་ཀློང་དུ་ཚུད། རྟགས་ངོ་་
མཚར་ཅན་མང་པོ་བྱུང༌། ངེས་ཤེས་ཁྱད་པར་ཅན་ཐུགས་ལ་འཁྲུངས་པས་
ཤིན་ ཏུ་ དགྱེས་ ནས། ཆོས་ རྗེ་ བྱ་ ལྐོག་ དགོན་ པ་ ན་ བཞུགས་ པར་ བྱོན།
རྟོགས་པ་ཕུལ་བས་ཁམས་པ་སེ་བོ་ཁྱོད་ལ་ང་རེ་ཆེ་བ་ཡིན་པ་ལ་ཁྱོད་ཀྱིས་ནོར་
ནས་འདུག་པས་ད་དུང་སྒོམས་གསུངས། ངའི་དེ་ནོར་ས་མི་འདུག་ཀྱང་བླ་
མའི་བཀའ་ཡིན་དགོངས་ནས་སྒམ་པོར་ཟླ་བ་དྲུག་བསྒོམས་པས་སྔར་གྱི་དེ་ལས་
སྐྱེད་འདོན་རྒྱུ་མི་གདའ། ཡང་བླ་མ་ལ་ལོར་བསྒོམས་ཀྱང་ངོ་བོ་ལ་བསྐྱེད་འོང་
རྒྱུ་མི་འདུག་ པས་ནོར་ནའང་ང་རང་གི་དེ་ག་ བསྒོམས་ པ་ ལགས་ ཞུས་ པས།
ཕྱག་སྤྱི་བོར་བཞག་ནས་བུ་ཁྱོད་འཁོར་བ་དང་འབྲེལ་ ཐག་ཆོད་པ་ཡིན་ནོ་་་
གསུངས་ནས་གནས་ལུགས་དོན་གྱི་ངོ་སྤྲོད་གནང་། ཡང་ཆོས་རྗེའི་བཀའ་
བཞིན་དུ་གཙང་ཕྱོགས་ལ་སྟོད་མན་ཆད་དུ་ལྡོམ་བུ་ལ་བྱོན་པའི་ཚེ་གཉལ་ལ་
ལམ་ཕྱུང་ནས་ལྷོ་བྲག་བརྒྱུད་དཔལ་རིར་བྱོན། ཁམས་པ་བཞི་དང་འགྲོགས་
ནས་ཕག་རི་ན་ཚུར་བྱོན་པའི་ལ་ཁ་ཞིག་ཏུ་དཔོན་སློབ་ལྔས་གྲོ་བཏབ། གཉིས་
ཤིང་འཐུར་སོང་། གཉིས་ཐབ་ཀ་བྱེད་པའི་ཚེ་ཐོག་ལྷུང་ནས་མདུན་གྱི་གཉིས་
ལ་ཕོག་པས་ཤི། རིན་པོ་ཆེ་ལ་རྨི་ལམ་གྱི་སྣང་བ་ཙམ་ལས་མ་བྱུང༌། དེ་ནས་
ལ་སྟོད་ཀྱི་མདར་མི་ཉག་གི་ཡུལ་དུ། བླ་མ་མི་ལའི་སློབ་མ་དགེ་ཚུལ་སྤུན་
གཉིས་འདུག་པའི་ཆུང་བ་དེ་ལ་ཕྱག་རྒྱ་ཆེན་པོ་རྡེའུ་སྐོར་གྱི་གདམས་ངག་ཞུས། །
ཇོ་བོའི་སློབ་མ་རོང་པ་འགར་དགེ་དང་། དེའི་སློབ་མ་སྤྱན་ཕུག་པ་སྟོན་རྒྱལ་
གཉིས་ལ་བདེ་མཆོག་གི་དབང་བསྐུར་དང༌། རྡོ་རྗེ་ཕག་མོ་ཆོས་སྤྱོད་འབྲེལ་པ་
རིན་ཆེན་རྒྱན་དྲུག་དང༌། དབང་བཞིའི་ཉམས་བསྒོམ་ལ་སོགས་ཞུས། མེས་
ཚོན་པོའི་སློབ་མ་རྐྱང་མོ་སྤང་ཁ་བ་ལ་དགྱེས་རྡོར་གདམས་བཤད་ཞུས། དེ་
ནས་མར་ཕེབས་ནས་འཕན་ཡུལ་བྱ་བཟང་བྲག་ལ་དབྱར་དགུན་གསུམ་འདག་



སྦྱར་གྱིས་སྒྲུབ་པ་མཛད་པས་གཏུམ་མོའི་ཡོན་ཏན་དཔག་ཏུ་མེད་པ་བྱུང་། བི་
རོ་ཙ་ནཱིའི་སྔགས་དང་ཨཱ་ལི་ཀཱ་ལི་དང་། ཌཱ་མ་རུའི་སྒྲ་དངོས་སུ་ནམ་མཁའ་
ལས་གསན། བདེ་མཆོག་ཡབ་ཡུམ་ཞལ་གཟིགས། གཞན་སྣང་དུ་བྲག་ལ་
ཐོགས་པ་མེད་པའི་རྫུ་འཕྲུལ་བསྟན་པས་བླ་མ་བྲག་པར་གྲགས། སྐུ་ཆབ་་་
བདུད་རྩི་ཞལ་ལུད་སོགས་ཐམས་ཅད་ཀྱང་ཡུངས་འབྲུ་ལྟ་བུའི་རིང་བསྲེལ་ཁ་
དོག་སྣ་ཚོགས་པ་དབྱིབས་སུ་ཡིག་འབྲུ། མཆོད་རྟེན་ཕྱག་མཚན་སོགས་་་་
མཐའ་ཡས་པ་བྱོན་པ་བྲག་ཕུག་གང་ཡོད་པར་གྲགས། །
ཡང་ཆོས་རྗེའི་དྲུང་དུ་བྱོན་ཏེ། སྒམ་པོར་ཟླ་བ་དགུ་བཞུགས། དེར་
ཆོས་རྗེས་ལུང་བསྟན་ཏེ་ཚྭ་བྲེ་ལྔ་ཁྱེར་ནས་མོན་གྱི་ག་ཐུང་གི་རྩེར་བྱོན། དེའི་
བཙུན་མོ་བོད་མོ་ཞིག་འདུག་པས་ཕ་མིང་གི་ཞེན་བྱས་ཏེ་ལོ་ཙཱར་བསྒྱུར། ཚྭ་
དེས་ཕྱག་རྟེན་བྱས་ནས་རྒྱལ་པོ་དང་མཇལ། རྒྱལ་པོས་ཀྱང་མཆོད་གནས་སུ་
བཀུར། ཤ་འུག་སྟག་སྒོའི་དོམ་ཚང་ཤེལ་གྱི་བྲག་ཕུག་ཅེས་བྱ་བར་བཞུགས།
ལན་ཞིག་རྒྱུགས་ཟད་ནས་གྲོང་དུ་བྱོན་པའི་ལམ་ཁར་ནགས་གསེབ་ནས་སྟག་
ཅིག་བྱུང་བ་དང༌། ཕ་བོང་ཞིག་གི་སྟེང་དུ་བཞུགས་པས་དེར་བསྐོར་བ་མང་
པོ་བྱས་ནས་སོང་། དེ་ནས་ཅུང་ཟད་བྱོན་པའི་ལམ་དུ་བུད་མེད་གཉིས་ཀྱིས་
ཀུ་བ་ཕྱེད་པ་ཐོད་པ་འདྲ་བ་ཞིག་ཆང་གིས་བཀང་ནས་དྲངས། རྒྱལ་པོའི་ཕོ་
བྲང་ནས་རྒྱུགས་བླངས་ཏེ་སླར་རི་ལ་གཤེགས་ཤིང་སྒྲུབ་པ་མཛད། དེ་ནས་
རྒྱལ་པོས་རས་དོས་འགའ་དང་དུག་སྔགས་ཤིག་བརྫོང་བར་ཕུལ་ཏེ་བོད་དུ་ཚུར་
བྱོན། ལམ་དུ་ལོ་རོར་རྗེ་བཙུན་ཆེན་པོ་རས་ཆུང་བ་དང་མཇལ། ཞག་བཞི་
བཅུ་བསྟེན་ནས་ཆོས་དྲུག་དང་། ཐུན་འཇོག་ལ་སོགས་པ་ནཱ་རོ་མེ་ཏྲི་་་་་
གདམས་ངག་མང་དུ་གསན་ཞིང་། ཐབས་ལམ་ལ་དམར་ཁྲིད་དུ་མཛད་པས་
བདེ་སྟོང་ལྷན་ཅིག་སྐྱེས་པའི་ཡེ་ཤེས་རང་ངོ་འཕྲོད་པ་མེ་ལོང་ལས་བཞིན་མཐོང་
བ་ལྟ་བུ་བྱུང་གསུངས། ཡང་རྗེ་བཙུན་མི་ལའི་སློབ་མ་རྩེ་མོ་ནམ་མཁའ་གསལ་



སྒྲོན་ཞེས་བྱ་བ་ལ་ཟབ་མོའི་གདམས་ངག་ཞུས། དེ་ནས་སྒམ་པོར་བྱོན་ཆོས་རྗེ་
དང་མཇལ་བའི་དུས་སུ། ཆོས་རྗེའི་ཞལ་ནས་ཁྱོད་ལ་བསྐོར་བ་བྱེད་པའི་སྟག་
དེ་མཁའ་འགྲོ་མའི་སྤྲུལ་པ་ཡིན། བདུད་རྩི་འདྲེན་པའི་བུད་མེད་གཉིས་ཀྱང་
ཞིང་སྐྱོང་གི་མཁའ་འགྲོ་མས་དངོས་གྲུབ་སྟེར་བ་ཡིན་གསུངས། དེར་ལོ་་་
གཅིག་བཞུགས་ནས་ཡང་བླ་མའི་བཀས་ཇོ་མོ་གངས་དཀར་དུ་བྱོན། སློབ་
དཔོན་པདྨའི་བཞུགས་གནས་ཕ་ཝང་དཀར་ལེབ་ཏུ་དབྱར་ཟླ་བ་བཞིར་བཅུད་
ལེན་མཛད་ཀྱིན་བཞུགས། དེའི་ཚེ་མཁའ་འགྲོ་མས་འཚོ་བ་དྲངས་ཉམས་
རྟོགས་ཁྱད་པར་ཅན་ཐུགས་ལ་འཁྲུངས། ལར་མོས་གུས་མེད་ན་ཡོན་ཏན་མི་
འབྱུང་། ངས་བླ་མ་ལ་ཐ་མལ་གྱི་འདུ་ཤེས་སྐད་ཅིག་ཀྱང་སྐྱེ་མ་མྱོང་། ཁྱད་
པར་དེ་དུས་བླ་མ་ལ་སངས་རྒྱས་དངོས་ཀྱི་འདུ་ཤེས་བྱུང་གསུངས། སྟོན་ཀ་སྙེ་
མོ་ཉེ་དྲུང་གི་འཕྲང་ལ་མར་བྱོན་ཙ་རྫིང་ལ་ཞིག་ལ་ཁང་པ་ཞིག་གི་མདུན་དུ་བུད་
མེད་བཞིས་ཐགས་འཐག་གིན་སྣང༌། བུད་མེད་ཅིག་གིས་ཇོ་བོ་བྲོ་གསོལ་ཟེར་
བས་རུང་གསུངས། གཅིག་ནང་དུ་སོང་ནས་ཡར་བྱོན་ཟེར། ཕྱིར་ཁྱེར་ཤོག་
བྱས་པས་ཅང་མི་ཉན་ནང་དུ་བྱོན་ཟེར། ཕེབས་ཙ་ན་བུད་མེད་བཞི་པོ་ནང་
ན་སྣང་བས་ཀུ་བ་ཕྱེད་པ་ཐོད་ཕོར་འདྲ་བ་ཞིག་གི་ནང་དུ་བཟའ་བཏུང་དྲངས།
ཕྱག་ཚང་བ་བུད་མེད་དེའི་མཐེ་བོང་ལ་བདེ་མཆོག་ཞལ་བཞི་ཕྱག་བཅུ་གཉིས་པ།
ཡུམ་དང་བཅས་པ་ཞིག་གཟིགས། བཟའ་བཏུང་དེ་མིའི་སོར་མཛུབ་ཀྱི་ཚོད་
ཙམ་འདུག་ཀྱང་ཐེ་ཚོམ་མེད་པར་གསོལ་བས་རོ་མཆོག་བརྒྱ་དང་ལྡན་པ་བྱུང༌།
ཡང་བུད་མེད་དེས་ཕོར་པ་ནམ་མཁའ་ལ་ཟེད་ཙ་ན་འོ་མ་འདྲ་བས་གང་བ་
དྲངས་ཏེ་གསོལ་བས་ཏིང་ངེ་འཛིན་ནམ་མཁའ་མཐའ་དབུས་མེད་པ་ལྟ་བུ་་
ཐུགས་ལ་འཁྲུངས། སྒོར་བྱོན་ཙ་ན་བུད་མེད་བཞི་སྒོ་ན་ཐགས་འཐག་གིན་
སྣང་། དེར་མར་བྱོན་པའི་ལམ་དུ་ས་གཞི་དར་གྱི་འབོལ་སྟན་ལྟར་འཇམ་པ་
དང་། སྐུ་རས་བལ་ལྟར་ཡང་བ་དང་། ཡིད་ངོས་བཟུང་མེད་པར་དགའ་བ་



བྱུང་། དེ་ནས་གཞུ་སྙེ་གཉིས་ཀྱི་བར་ན་རྫོང་ཞེས་པའི་དགོན་པའི་མདུན་ན་
བཙུན་མ་ཞིག་ཕྱུགས་འཚོ་བ་དང་འཕྲད། ཡ་ཀིའི་དགོན་པ་ན་སུ་བཞུགས་
དྲིས་པས་ངའི་སློབ་དཔོན་བཞུགས་ཟེར། འོ་ན་མཇལ་བར་ཞུ་དང་གསུངས་
པས་མཚམས་བྱས་ཡོད་ཟེར། ཅིས་ཀྱང་མཇལ་བར་ཞུ་གསུངས་པས་ངས་བླ་
མ་ལ་ཞུ་ཡི་ཟེར་ནས་སོང༌། དར་ཅིག་ནས་ཡར་བྱོན་ཟེར་ནང་དུ་བྱོན་པས་
བཙུན་རྒན་ཕོ་མོ་གཉིས་སྣང་བ་ལ་ཕྱག་མཛད་པས། ཕྱག་མ་བྱེད་གསུངས་
ནས་བཙུན་མ་ཡོད་ཀྱི་བརྡའ་མཛད་ཀྱང་ཕྱག་ལེགས་པར་འཚལ། དེ་ནས་ཇ་
གྲལ་དུ་བླ་མའི་ཞལ་ནས་ཁྱོད་ལ་དེ་རིང་བུད་མེད་བཞིས་བྲོ་དྲངས་པའི་ཚོད་
མའི་རྒྱུ་དེ་བལ་ཡུལ་ཕམ་ཐིང་ན་ཁྱིམ་བདག་ཨ་ཤུ་ཀའི་བུ་ལདྷརྨ་སིདྷི་ཤི་བའི་རོ་
ཏརྟི་ཏའི་དུར་ཁྲོད་དུ་བསྐྱལ་བ་མཁའ་འགྲོ་མས་བླངས་པ་ཡིན། བུད་མེད་དེ་
ཀུན་མཁའ་འགྲོ་མ་ཡིན་གསུངས། ད་ལྟ་དེ་ན་ཡོད་དམ་དྲིས་པས་དེར་མེད།
ཁ་ཆེའི་གྲོང་ཁྱེར་སམ་བྷ་ཏའི་དུར་ཁྲོད་ན་ཟླ་བ་ནག་པའི་ཉི་ཤུ་ལྔ་ལ། མཁའ་
འགྲོ་མ་འདུ་བའི་ཚོགས་མཆོད་ལ་སོང་ཟིན། མཁའ་འགྲོ་མས་ཁྱེད་ལ་དངོས་
གྲུབ་སྟེར་བ་ཡིན། མོན་གྱི་ལམ་དུ་བཏུང་བ་དྲངས་མཁན་དེ་གཉིས་ཀྱང་་
མཁའ་འགྲོ་མ་ཡིན་གསུངས། རྗེའི་ཐུགས་ལ་ཁོང་གི་དགོན་པ་འདི་བླ་མའི་
འཕར་ཚང་དགོན་པ་དེ་འདྲ་སྙམ་དུ་དགོངས་ཚེ། ཁྱེད་ཀྱི་བླ་མའི་འཕར་ཚང་
དགོན་པ་དེ་ངའི་འདི་འདྲ་འོང་གསུངས། དེར་རྗེ་བཙུན་གྱི་བསམ་མནོ་་་
མཛད་མ་སྤོབས་ཏེ། དེ་ལ་སོགས་པ་མང་དུ་གསུངས། དེར་བླ་མ་རྫོང་པ་ལ་
ཕྱག་རྒྱ་ཆེན་པོ་ཐོག་བབ་དང་། ཐབས་ལམ་གྱི་གདམས་ངག་མང་དུ་གསན།
ཁྱེད་ཀྱི་བླ་མ་ལྷ་རྗེས་ཅི་གསུང་གྱིས་ཞེས་གསུངས་པ་སོགས་ཞལ་ཏའང་མང་དུ་
མཛད་དེ། སྒམ་པོར་ཕྱག་འབུལ་དུ་ཕེབས་པ་ན། ཆོས་རྗེའི་ཞལ་ནས་དོ་
ནུབ་གྲོལ་སྒོམ་དང་ཁམས་པ་སེ་བོ་གཉིས་སྡོད་གསུངས་ནས་ཉམས་དགའ་བའི་
ཞལ་ཏ་མང་དུ་ཕེབས། ཁྱོད་ལ་དེ་འདྲ་བ་མཁྱེན་པའི་བླ་མ་ཡོད་དམ་གསུངས།



ཡོད་ཞུས་པས་བླ་མ་དེ་ནཱ་རོ་པའི་གསུང་སློབ་ཡིན་གསུངས། སྔར་མཁའ་་
འགྲོས་འཚོ་བ་དྲངས་པ་སོགས་ཇི་ལྟ་བ་བཞིན་བླ་མས་མཁྱེན་ནས་གསུངས་ཤིང་།
ངའི་བླ་མ་མི་ལ་ དེ་ ཟད་ པར་ མེའི་ ཏིང་ངེ་འཛིན་ལ་ བཞུགས་ པའི་ དུས་ སུ།
ངས་མེའི་རྣམ་པར་མཐོང་ནས་ངེས། ཆུའི་ཏིང་ངེ་འཛིན་ལ་བཞུགས་པའི་
དུས་སུ་ཆུ་ལྟེང་ཞིག་ཏུ་མཐོང༌། ཟད་པར་གྱི་ཡོན་ཏན་དང་མངོན་ཤེས་རྒྱ་
ཆེན་པོ་མངའ་ཡང་ཁོང་ལ་རློམ་པ་རྡུལ་ཙམ་མེད། སྤྱིར་སྒོམ་ཆེན་པ་ཡོན་ཏན་
ལ་རློམས་པ་སྐྱེ་མི་རུང་གསུངས་ནས། གཞན་ལ་མ་གནང་བའི་བསྐྱེད་རིམ་
ལྷན་ཅིག་སྐྱེས་མ་དང་། རྫོགས་རིམ་རླུང་སེམས་གཉིས་མེད་སོགས་གདམས་
ངག་ཐམས་ཅད་ལྷག་མ་མ་ལུས་པ་གནང༌། ཡང་བླ་མའི་ཞལ་ནས་ང་ཀམ་པོ་
གནས་ནང་དུ་འགྲོ་བསྡོགས་བྱས་ཙམ་ན་ཞབས་བསྙུང་བས་འགྲོ་མ་ཐུབ་པས།
བུ་ཁྱོད་སྒྲུབ་པ་ཁམས་ཀྱི་ཀཾ་པོ་གངས་རར་གྱིས། འགྲོ་དོན་དབུས་གཙང་་
ཁམས་གསུམ་ཁྱབ་པར་འབྱུང་ངོ་ཞེས་ལུང་བསྟན། ཟངས་ལུང་དུ་སློབ་་་
དཔོན་སྒོམ་པ་ལ་ཕྱག་བསྐྱལ་བས་ཀྱང་དེ་རྣམས་ཐམས་ཅད་མཁྱེན་ནས་ཚུར་
གསུངས་སོ། །ཡང་གྲོགས་མཆེད་བཞིས་སྒོམ་ཚུལ་ལ་དབང་བསྐུར་ཞུས་པས་
བཞི་པོ་མཐོང་སྣང་གཅིག་པར་དཔལ་ཧེ་རུ་ཀར་གཟིགས་ནས་བླ་མ་ཉིད་ལ་ཞུས་
པས། ཧེ་རུ་ཀ་ནི་ང་ཉིད་ཡིན་གསུངས། སྤྱིར་དགྱེས་རྡོར་ལ་ལན་གསུམ་
དང་། རྡོ་རྗེ་རྣལ་འབྱོར་མ་དང༌། འོད་ཕུང་སོགས་ སུ་ གཟིགས་སོ། །
སྐབས་འདིར་ཁམས་པ་མི་གསུམ་འཛོམས་ནས་ཆང་ཁྲིམས་དམ་པོར་ཡོད་ཀྱང་
སོ་ སོའི་ རྫུ་ འཕྲུལ་ དང་ བཅས་ པའི་ ཚོགས་ འཁོར་ གསང་ ཐབས་ སུ་ མཛད།
འོན་ཀྱང་ཉམས་འུར་ཏེ་གསོལ་འདེབས་སྤྲོ་མོ་ཆེ་བྱས་པས་ཞལ་ཏ་བས་གནས་
ནས་ཕྱུང་། མཁའ་འགྲོ་ཆོས་སྐྱོང་ཐམས་ཅད་ཕྱིར་འབྲེངས། ཤིང་རྩི་ཀུན་
རྩེ་གུག ཆོས་རྗེ་ཡང་ཐང་རྐྱང་དང་སྤ་བེར་བསྣམས་ཏེ། ཁོང་གསུམ་གར་
འགྲོ་བར་ང་རང་ཡང་འགྲོ་གསུངས་ནས་བྱོན། དྲི་བ་དྲིས་ལན་གྱི་མགུར་་



མཛད་པས་ཉམས་འུར་ཏེ། ཕ་བོང་ཞིག་གི་སྟེང་དུ་གསུམ་པོའི་ཞབས་རྗེས་
ཀྱིས་གང་སྟེ་སླར་བྱོན་ནས་ཀུན་གྱིས་རྩོད་མེད་དུ་བཀུར། དེ་ནས་ཡར་བྱོན་
ནས་དཔལ་ཆེན་ཆུ་བོ་རིར་ཟླ་གཅིག་ལྷག་ཙམ་དང་། གཞུ་སྨད་ཀྱི་ལྷ་རི་རྒྱན་
པོ་ལ་དབྱར་ཟླ་བ་གསུམ་བཞུགས།
དེའི་དགུན་གྲུ་བཞི་དགོན་པ་བཟུང་སྟེ། འདི་ལ་རྗེས་དགུང་ལོ་བཞི་
བཅུ་རྩ་གཉིས་བཞེས་པ་ལྕགས་མོ་བྱའི་ལོ་ཡིན་པར་བཤད། དེར་བུད་མེད་
གཅིག་གིས་འཚོ་བ་དྲངས་ཏེ་མཁའ་འགྲོ་མར་འདུག་གསུངས། འདི་ ཕན་
ཆད་དུ་ལྟོ་གོས་འཛོམ་པོ་མ་བྱུང་ཡང་། ཅི་ཡོད་བཞི་སྡེ་དང་ཚོགས་གསོག་ཁོ་
ན་བྱས་ཏེ་ལྟོ་གོས་ཀྱི་ཕྱིར་སྒྲུབ་པ་ལ་ཐང་ལྷོད་ཤོར་མ་མྱོང་། ངའི་དཀའ་ལས་
ཙམ་སུས་མི་ནུས་ལྟོ་རྒྱབ་ལ་གྱོང་བསྐུར་མི་ནུས་པར་དང་པོ་ནས་འཛོམ་པོ་་
འདོད་པ་ལ་ཆོས་མི་ཡོང་གསུངས། དེའི་ཚེ་བླ་མ་བི་རོ་ལ་དབང་དང་བྱིན་
རླབས་ཞུས་ནས་བདེ་མཆོག་ལྷན་སྐྱེས་དང་། རྗེ་བཙུན་མ་ཨུ་རྒྱུན་མ་དང་།
ཏི་ལོའི་དོ་ཧ་དང་། ཕྱག་རྒྱ་ཆེན་པོའི་གཏུམ་མོ་སོགས་མང་དུ་གསན། དེ་
སྐབས་ཤིག་ཏུ་ཆོས་རྗེ་རིན་པོ་ཆེ་སྐུ་ཡལ་བ་གསན་ནས་བྱོན་པས། ཕོ་རོག་
རྫོང་ཆུང་བྱ་བའི་དགོན་པར་རྗེ་སྒོམ་པ་དང་། བླ་མ་འཕགས་པ་དཔོན་སློབ་
བཞུགས་པ་དང་མཇལ། རྗེའི་ན་བཟའ་ལ་འཇུས་ཤིང་གསོལ་བ་དྲག་ཏུ་
བཏབ་སྟེ་སྤྱན་ཆབ་ཕྱུང་བས། ཆོས་རྗེ་རིན་པོ་ཆེ་མངོན་སུམ་དུ་ནམ་མཁའ་ལ་
བྱོན་པ་དཔོན་སློབ་གསུམ་ཀས་གཟིགས་ནས་ཕྱག་བཙལ་ཙམ་ན་དེ་ཉིད་དུ་ཡལ་
ལོ། །སྤྱིར་གྲུ་བཞི་དགོན་དུ་ལོ་བརྒྱད་བཞུགས། འཚོགས་པ་བཞི་བཅུ་ཙམ་
བྱུང་། སྐལ་ལྡན་མང་པོ་ལ་ཕན་ཐོགས། ཡོ་བྱད་ཅི་བྱུང་འཕྲལ་དགོས་མ་
གཏོགས་པར་བླ་མ་གཉིས་ལ་འབུལ་བ་མཛད། དེའི་ཚེ་ཐུགས་དམ་དོན་་་་
ཞགས་ཀྱི་བསྙུང་གནས་མང་པོ་མཛད། ཁྱད་པར་དུ་རྡོ་རྗེ་ཕག་མོའི་བསྙེན་
སྒྲུབ་ མང་ དུ་ མཛད་ པས་ ཞལ་ གཉིས་ འཁོར་ དང༌ བཅས་ པ་ ཞལ གཟིགས།



ཡང་ནུབ་གཅིག་རྨི་ལམ་དུ་སྦྲུལ་ཆེན་པོ་ཞིག་གིས་དེད་དེ་མཐོ་རི་རྩེར། དམའ་
རྒྱ་མཚོར་བྲོས་ཀྱང་མ་ཐར། ནམ་མཁའ་ལ་འཕུར་གྲབས་མཛད་པས་སྦྲུལ་
དེས་སྐུ་ལུས་ཁྱུར་མིད་བྱས། མཐེབ་ཆེན་ཕྱིར་ལུས་པ་ཞིག་བྱུང༌། དེའི་ཚེ་ཉེ་
གནས་དྲུང་དུ་སླེབས་ནས་ཕལ་པ་རྣམས་འདྲེས་ནོན་པ་ལྟ་བུ་ཅི་ལགས་སམ་ཞུས་
པས། རྨི་ལམ་འདི་འདྲ་བ་ཞིག་རྨིས་ཏེ་ཁྱོད་ཀྱི་འདྲེ་ཡིན་ནམ་གསུངས། དེ་
ནས་ཞག་འགའ་ལོན་ཙ་ན། ཉེ་གནས་ལ་བླ་མའི་ཞལ་ནས་མདང་ཞག་རྨི་ལམ་
དེ་བཟང་པོ་ཡང་དག་པར་གཅིག་ཡིན་པར་འདུག སྔར་ཏིང་ངེ་འཛིན་ལ་དྲན་
པས་ཅུང་ཟད་འཛིན་དགོས་པ་དེ་ད་མི་དགོས་པ་ཞིག་བྱུང་། དེ་ཡང་ཞག་
འགའ་འཛིན་དགོས་བྱུང་བ་དེ་མཐེབ་ཆེན་ལུས་པ་དེ་ལ་བལྟ་བར་འདུག རྨི་
ལམ་དེ་རྩ་རླུང་གི་རྟེན་འབྲེལ་རླུང་སེམས་ ཨ་བ་དྷུ་ཏིར་ཚུད་པའི་རྟགས་སུ་་
འདུག་གསུངས་ཏེ། དེ་ཕྱིན་ཆད་བྱིས་པ་ཆུང་ངུའི་སྤྱོད་པ་མཛད་པ་ཞིག་བྱུང་
ངོ༌། །ཡང་ནུབ་གཅིག་རི་མཐོན་པོ་ཞིག་གི་སྟེང་ནས་དར་དཀར་པོ་ཞིག་ཕྱར་
བས་རྒྱ་གར་ནག་ཚུན་ཆད་ཀྱིས་མཐོང་ཞིང་ཐམས་ཅད་ཀྱི་ལྟད་མོ་བྱེད་པ་ཞིག་
རྨིས་པ་ད་ལྟ་ཕལ་ཆེར་ལ་གྲགས་པ་འདི་ལ་ལྟ་བ་འདྲ་གསུངས། དེ་ནས་ཀཾ་པོ་
གནས་ནང་དུ་འགྲོའམ་སྙམ་དུ་དགོངས་པ་ལས་ཀཾ་པོ་རྡོ་རྗེ་དཔལ་བརྩེགས་བསུ་
བ་ལ་བྱུང་བ་གཞུའི་ལྷས་བཀག་པས་མ་ཁོགས་གསུངས། དེ་ཙམ་ན་རྗེ་སྒོམ་པ་
ལྷ་ལུང་ན་གྲྭ་པ་སུམ་བརྒྱ་ཙམ་དང་བཅས་ཏེ་བཞུགས་པ་ལ། རྟ་ཁྲབ་འགའ་
བསྣམས་ནས་ཁམས་སུ་གཤེགས་པའི་ཕྱི་ཕྱག་ལ་བྱོན། རྗེ་སྒོམ་པའི་ཞལ་ནས་
ཁོ་བོ་ཡང་གནས་ནང་དུ་འགྲོ་སྙམ་པ་ཡིན་པ་ལ་རྐང་པ་ན་བས་མ་བརྟོལ། བླ་
མའི་བཀའ་ཡིན་པས་ཁྱེད་རང་ལན་ཞིག་སོང་། འཚོ་བ་ཡེ་མ་རྙེད་པའམ་
གཡེང་བ་ཆེ་ནས་དགེ་སྦྱོར་མ་སྨར་ན་ཡར་ཤོག ཁོ་བོ་ནི་ཡུན་རིང་པོར་མི་སྡོད་
དེ་འཆི་བ་ཡིན་གསུངས། དེར་རྗེ་བཙུན་གྱིས་བཤུམས་པས། མ་ངུ་བླ་པོ་
བཤད་ཀྱིས་ཉོན་གསུངས་ནས། སྔར་སྒྲུབ་པ་ཇི་ལྟར་མཛད་པ་དང་། ད་ལྟ་



ཆོས་ཐམས་ཅད་སྒྱུ་མ་ལྟ་བུར་མཁྱེན་རྡོ་རྗེ་གདན་ལ་སོགས་པའི་གནས་ཁྱད་པར་
ཅན་རྣམས་སྐད་ཅིག་གཅིག་གིས་གཟིགས་པར་ནུས་པ་ལ་སོགས་པའི་གསུང་
གླེང་ངོ་མཚར་ཅན་མང་པོ་བྱོན་པས་ཤིན་ཏུ་སྤྲོ་བ་བྱུང་གསུངས། དེ་ནས་རྫི་
མགོའི་ཚོའི་དཔོན་རིན་ཆེན་དཔལ་གྱིས་གདན་འདྲེན་བྱས་ནས་བྱོན་པ་ལས།
འཕན་ཡུལ་དུ་ཕེབས་ཙམ་ན་ཏྲེ་བོ་རྣམས་ཀྱིས་འབྱོན་དུ་མ་སྟེར། དེའི་དུས་སུ་
བླ་མ་ཕག་མོ་གྲུ་པས་བཙུན་པ་ཡེ་ཤེས་འོད་ལ་འཕྲིན་བསྐུར་ཏེ། ཁྱེད་ཁམས་
སུ་མ་འབྱོན། གལ་ཏེ་འབྱོན་ན་ཡང་དབང་བསྐུར་དང་རབ་གནས་མང་པོ་མ་
མཛད། སྐུ་ཚེ་ལ་བར་ཆད་བྱུང་དོགས་ཡོད་ཅེས་གསུངས་པ་ལས། རྗེ་་་
བཙུན་གྱི་ཞལ་ནས་ཁོང་ང་ལ་ཐུགས་བརྩེ་བ་ཡིན་ཏེ། ཁོ་བོ་བཞོན་མ་ལྔ་མེད་
པར་འབྲོག་གི་མིང་མི་འཐོབ། དེ་ཙམ་གྱི་ཡིད་ཆེས་མེད་པར་དབང་བསྐུར་
དང་རབ་གནས་མི་བྱེད། དབང་བསྐུར་ཀྱང་བརྒྱད་ཅུ་རྩ་བཞི། མ་བསྐུར་
ཀྱང་བརྒྱད་ཅུ་རྩ་བཞི། རྗེ་བཙུན་ཆེན་པོ་མི་ལའི་སྐུ་ཚེ་ཙམ་ཞིག་ཐུབ་པ་ཡིན།
དེ་ལ་གློ་བུར་བ་མི་འོང་གསུངས། དེར་ཚུར་ལོག་ནས་མཚུར་ངོས་བཟངས་སུ་
བཞུགས་པ་དེའི་དུས་སུ་སྐུ་ལས་རིང་བསྲེལ་དཔག་ཏུ་མེད་པ་བྱོན། སྐུ་ཆབ་
བདུད་རྩི་ཐམས་ཅད་ཀྱང་རིང་བསྲེལ་དུ་གྱུར། ཁྱད་པར་དུ་ཚེམས་བྱོན་པ་ལ།
ཚེམས་གཅིག་པུ་དེ་ཚེམས་ཆུང་མང་པོ་གྱུར། ཅི་ཞིག་ལྟར་ན་དེ་རྣམས་རིང་
བསྲེལ་དུ་གྱུར། དེ་ཡང་རིང་བསྲེལ་གྱི་དབྱིབས་མཆོད་རྟེན་དང་། སཱ་ཙྪ་
དང་། རྡོ་རྗེ་ལ་སོགས་པའི་གཟུགས་སུ་གྲུབ་པ་དཔག་ཏུ་མེད་པ་བྱོན་པ་་་
རྣམས། དད་པ་དང་ལྡན་པ་རྣམས་ཀྱིས་ཕྱོགས་ཕྱོགས་རྣམས་སུ་གདན་་་་་
དྲངས། རྗེ་ སྒོམ་ཚུལ་ བཞེད་ གསུངས་ནས་ རིང་ བསྲེལ་ དད་ རྟེན་ དུ་ ཕུལ། ་
ཤིན་ཏུ་དགྱེས་པར་བྱུང་གསུངས། ཁྱད་པར་དུ་དཔལ་ཧེ་རུ་ཀ་དང་། རྡོ་རྗེ་
རྣལ་འབྱོར་མ་དང༌། ཇོ་བོ་ཁ་སར་པ་ཎ་དང་གསུམ་གྱི་སྐུ་རྒྱུ་རིང་བསྲེལ་ལས་
གྲུབ་པ་བྱོན་པའི་ཁ་སར་པ་ཎའི་སྐུ་དེ་འཁྲིད་པ་གནས་བརྟན་ལ་ཕུལ། རྗེ་



བཙུན་མའི་སྐུ་དེ་ཇོ་སྲས་རྡོ་རྗེ་འོད་ལ་གནང༌། དཔལ་ཧེ་རུ་ཀའི་སྐུ་དེ་རྣལ་
འབྱོར་པ་གཅིག་ལ་བྱིན་གསུངས། སྤྱིར་རིང་བསྲེལ་གཞན་གྱི་རྐྱེན་གྱིས་་་་་
འཕེལ་བ་དང༌། གཤེགས་པ་འགའ་རེ་བྱུང་། དབྱིབས་དང་ཁ་དོག་འགྱུར་
བ་ཤིན་ཏུ་མང་། དང་པོ་བྱོན་པ་ནས་འཕོས་ཤིང་བྱོན་པ་དང་། མངོན་སུམ་
དུ་འཕར་ཞིང་ལྡིང་བ་ལ་སོགས་ སྣ་ཚོགས་པས་དང་པོ་ཐེ་ཚོམ་ཡོད་པ་རྣམས་
ཀྱང་ཕྱིས་ཐེ་ཚོམ་ཆོད་དེ་མི་ཕྱེད་པའི་དད་པ་ཐོབ་པར་གྱུར་ཏོ། །ཡང་ཀོལ་ཏི་
བའི་མགྲོན་པོ་གོ་བཙུན་ཡོན་བདག་གིས་གདན་འདྲེན་བྱས་ནས་འཕན་ཡུལ་དུ་
བྱོན་པའང་ཏྲེ་བོའི་མགྲོན་པོས་གཤེགས་སུ་མ་སྟེར། གཞུ་ལ་ཚུར་ལོག་ནས་
སློབ་དཔོན་སྒོམ་པ་སྙིང་པོ་སེ་རུ་ན་བཞུགས་པ་ལ་རྟ་བཟང་པོ་དང་འབུལ་བ་
འགའ་ཁྱེར་ནས་ཕྱག་ལ་བྱོན། དེ་ནས་ཏྲེ་བོའི་མགྲོན་པོ་རྒྱ་ཨ་སྐྱབས་ཞེས་བྱ་
བས་གདན་འདྲེན་བྱས་ནས་དགུང་ལོ་ལྔ་བཅུ་པ་ལ་ཁམས་སུ་བྱོན། སྤྱིར་་
དབུས་ཕྱོགས་སུ་ལོ་བཅུར་ཐོས་བསམ་དང་། ལོ་བཅུ་གཉིས་སྒྲུབ་པ་མཛད།
གྲུ་བཞིར་ལོ་བརྒྱད་བཞུགས་པ་བཅས་ལོ་སུམ་ཅུ་སོང་ངོ༌། ། །
གསུམ། སྐལ་ལྡན་མང་པོ་སྨིན་གྲོལ་ལ་བཀོད་
པར་མཛད་པའི་ཚུལ།
དེ་ནས་བྱང་ལམ་ན་མར་བྱོན་པའི་ཚེ་ནུབ་ཅིག་་རྣལ་ལམ་དུ་བུད་མེད་
ཚོན་པོ་ཞིག་གི་རོ་རྙེད་པ་བཤས་པས་རྩིབས་མའི་རྩ་བ་ནས་ཌ་མ་རུ་མང་པོ་བྱུང་།
དེ་རྣམས་ཀྱང་སྒྲ་རང་གྲག་ཏུ་སྒྲོག་ཅིང་ནམ་མཁའ་ལ་སོང་། རྗེ་བཙུན་གྱིས་
ཀྱང་དེ་རྣམས་དང་འགྲོགས་ཏེ་བྱོན་པས་ཨུ་རྒྱན་སྤྲུལ་པའི་ཞིང་དུ་ཕེབས་དེ་ན་
ཊཱ་ཀི་མའི་སྡེ་ཚན་བསམ་གྱིས་མི་ཁྱབ་པ་འདུག་ལ། བུད་མེད་ཅིག་ན་རེ་འདི་
ཡན་ཆད་ནི་ཡེ་ཤེས་ཀྱི་ཌཱ་ཀི་མའི་གླིང་ཡིན། འདི་མན་ཆད་འཇིག་རྟེན་གྱི་ཌ་



ཀི་མ་རྣམས་ཀྱི་གླིང་ཡིན་ཞེས་གདམས་པ་དང་རྗེས་སུ་བསྟན་པ་མང་དུ་གསན་
ནོ། །དེ་ནས་ཟླ་སྟོད་ཀྱི་མཁར་གསར་དུ་ལོ་གཉིས་བཞུགས། སྐལ་ལྡན་མང་
པོ་བྱང་ཆུབ་ཀྱི་ལམ་ལ་བཀོད། རྗེ་སྒོམ་ཚུལ་ལ་འབུལ་བ་ཡང་བསྐུར། དེ་
ནས་ཧྥེར་བྱོན་ལོ་གཉིས་སུ་བཞུགས། དགུང་ལོ་ལྔ་བཅུ་རྩ་ལྔ་ལ་ཀཾ་པོ་གནས་
ནང་དུ་ཕེབས་ཏེ་ཡུན་རིང་དུ་བཞུགས། རྣལ་ལམ་སྔར་ནས་རྩལ་འབྱོངས་
ཀྱང་། གནས་ནང་དུ་ཕེབས་མ་ཐག་ནས། རྣལ་འོད་གསལ་འབའ་ཞིག་ཏུ་
སོང་། འོད་གསལ་ཉིན་མཚན་ཁོར་ཡུག་རྒྱུན་ཆད་མེད་པ་དེ་དེ་ནས་བྱུང་།
ཆོས་རྗེ་སྒམ་པོ་བས་དེ་མཁྱེན་ནས་ལུང་བསྟན་པ་ཡིན་པར་གདའ། བཀའ་
བཞིན་བསྒྲུབས་པའི་བྱིན་རླབས་ཀྱང་ཡིན་ཏེ་འོང་གསུངས། དེར་སྐལ་ལྡན་
བསམ་གྱིས་མི་ཁྱབ་པའི་དོན་མཛད་སྒོམ་ཆེན་རྟོགས་ལྡན་མང་པོའང་བྱུང་།
གནས་ནང་དུ་ཕེབས་ནས་ལོ་ལྟར་ཇ་མཛོ་ལྔ་བཅུ་ལ་སོགས་པ་གདན་སར་འབུལ་
བར་བསྐུར། དེར་བཞུགས་པའི་ཚེ་ལྷ་ཚོགས་མང་པོའི་ཞལ་གཟིགས་ཤིང་།
ཁྱད་པར་དུ་དགྱེས་རྡོར་ལྷ་དགུའི་དཀྱིལ་འཁོར་དང༌། དགྱེས་རྡོར་ལྷན་སྐྱེས་
དང་རྡོ་རྗེ་རྣལ་འབྱོར་མ་དབུ་ སྟོང་སྤྱན་སྟོང་དཔའ་མོ་སུམ་ཅུ་སོ་དྲུག་གིས་་
བསྐོར་བ་དང་། བདག་མེད་ལྷ་མོ་བཅོ་ལྔའི་དཀྱིལ་འཁོར་དང༌། སྒྲོལ་མ་
ཡིད་བཞིན་འཁོར་ལོ་དང༌། མི་གཡོ་བ་དང་། སྒྲོལ་མ་སྔོན་མོ་ཞལ་སྦྱོར་
དང་། འཇམ་དཔལ་དགྲ་ནག་གི་ལྷ་ཚོགས་དང་། རྡོ་རྗེ་འཇིགས་བྱེད་ཀྱི་ལྷ་
ཚོགས་དང་། ཁྲོ་བོ་བདུད་རྩི་འཁྱིལ་པ་ལྷ་དགུ་ཡབ་ཡུམ་ཞལ་སྦྱོར་གྱི་དཀྱིལ་
འཁོར་དང་། མ་ཧཱ་མཱ་ཡཱ་ལཱ་ལྔའི་དཀྱིལ་འཁོར་དང་། གསང་བ་འདུས་པའི་
དཀྱིལ་འཁོར་སོགས་ཞལ་གཟིགས་ཤིང༌། དགྱེས་མཛད་ལྷ་དགུའི་བསྟོད་པ་
དང་། བར་དོའི་གདམས་པ་སོགས་རྗེས་སུ་བསྟན་པ་མང་པོ་དང་། རྡོ་རྗེ་སྒྲ་
སྙན་དཔག་ཏུ་མེད་པ་གསན་ཏོ། །ཡང་སྔོ་རུར་ཨཱ་ལི་ཀཱ་ལི་དཀར་དམར་གྱི་ཡི་
གེའི་ཕྲེང་བ་དང༌། སྐུ་གསུང་ཐུགས་ཀྱི་ཡི་གེ་ནམ་མཁའ་ལ་གསལ་བར་་་་་
16



གཟིགས། དེ་ཉིད་ཀྱི་དུས་སུ་ཐུགས་ཉམས་ཁྱད་པར་ཅན་ཡང་བྱུང་གསུངས།
ཡང་པོ་མ་ཕུག་བཞུགས་པའི་དུས་རི་བོ་མ་ཎི་བྷ་ག་ལའི་སྣང་བ་བྱུང་། དེ་ཡང་
སྤྲིན་དང་ན་བུན་འཐིབས་པའི་གསེབ་ན་བྱ་དང་གཅན་གཟན་རིགས་མི་གཅིག་
པ་སྣ་ཚོགས་ཡོད་པའི་རྩེ་ལ་བཅོམ་ལྡན་འདས་རྡོ་རྗེ་རྣལ་འབྱོར་མ་སྐུ་གཅེར་བུ་
སྐྲ་གྲོལ་བ་བདེ་བའི་ཉམས་ཅན་ཐོད་པ་དང་གྲི་གུག་འཛིན་པ། ཕྱག་གཡོན་
པའི་གྲུ་ཁུག་ཏུ་ཞབས་གཡས་བཅུག་པར་རྒྱུན་སྤངས་པའི་མཁའ་སྤྱོད་མའི་ཞལ་
གཟིགས་སོ། ། ཡང་དུས་གཅིག་གི་ཚེ་སྟོན་ཟླ་ར་བའི་ཉ་ལ་ཆོས་རྗེའི་འདས་
མཆོད་བྱས་པའི་དུས་སུ། ཉི་མ་ཕྱེད་ཡོལ་ནས་ནམ་མཁའ་ལ་འཇའ་ཚོན་་
གདུགས་དང་དཀྱིལ་འཁོར་ལྟ་བུ་བྱུང་བའི་དཀྱིལ་ན་བླ་མ་ལྷ་རྗེ་གཡས་གཡོན་ན་
ཉེ་གནས་ལེགས་མཛེས་དང་། གྲགས་མཛེས་གཉིས་ཀྱིས་མཐའ་རྟེན་གཙོ་་
འཁོར་དུ་བཞུགས་པའི་ཞལ་ནས། བུ་གཉིས་སུ་མེད་པ་ལྟ་བའི་དོན། །
ཡེངས་སུ་མེད་པ་སྒོམ་པའི་དོན། །ཟུང་དུ་འཇུག་པ་སྤྱོད་པའི་དོན། །དེ་
གསུམ་དབྱེར་མེད་འབྲས་བུའི་དོན། །ཞེས་གསུངས་པ་གསན་ནོ། །
ཡང་གནས་ནང་དུ་བཞུགས་པའི་ཚེ་སིང་ག་ལའི་གླིང་དུ་རྫུ་འཕྲུལ་གྱིས་
བྱོན་ཏེ། དུར་ཁྲོད་གཅིག་ཏུ་སློབ་དཔོན་ཆེན་པོ་རྡོ་རྗེ་དྲིལ་བུ་པ་དང་མཇལ།
གསོལ་བ་བཏབ་པས་ཐེབས་ཤིང་གདམས་པ་དང་རྗེས་སུ་བསྟན་པ་མང་པོ་ཐོབ་
གསུངས། ཡང་གནས་ནང་དུ་ནུབ་གཅིག་གི་རྨི་ལམ་ན་དགེ་སློང་ཤམ་ཐབས་
དཀར་ པོ་ ཅན་ ཞིག་ བྱུང༌ ནས་ སངས་ རྒྱས་ ལ་ ཆོས་ མཉན་དུ་ འགྲོའམ་ ཟེར།
ཐུགས་དགོངས་ལ་སངས་རྒྱས་མར་མེ་མཛད་དང་། ཤཱཀྱ་ཐུབ་པ་ནི་མྱ་ངན་
འདས། མགོན་པོ་བྱམས་པ་ཡིན་ནམ་དགོངས་ནས་དྲིས་པས་ཡིན་ཟེར་ཏེ།
ཉི་མའི་དཀྱིལ་འཁོར་གྱི་སྟེང་ན་ཕར་བྱོན་པས་འོད་ཟེར་དེ་ལྡེམ་ལྡེམ་བྱེད་པ་
བྱུང་གསུངས། དེར་དགའ་ལྡན་དུ་བྱོན་པས་མགོན་པོ་བྱམས་པ་རྒྱལ་་་་་
ལོངས་སྤྱོད་རྫོགས་སྐུའི་ཆ་བྱད་ཀྱིས་དགེ་སློང་དཀར་པོ་ཤ་སྟག་ལ་ཆོས་གསུང་



གིན་འདུག་སྟེ། འདི་ལ་བསལ་བྱ་ཅི་ཡང་མེད། །བསྣན་པར་བྱ་བ་ཅུང་ཟད་
མེད། །ཡང་དག་ཉིད་ལ་ཡང་དག་བལྟ། ཡང་དག་མཐོང་ན་རྣམ་པར་་
གྲོལ། །ཞེས་གསུངས་པ་གསན། བྱང་ཆུབ་མཆོག་ཏུ་སེམས་བསྐྱེད་པའང་
ཞུས་གསུངས། །ཡང་གནས་ནང་དུ་བྲག་བརྩེགས་པ་བརྒྱའི་སྟེང་ན་བླ་མ་སྐུ་
བདེ་བའི་ཉམས་ཀྱིས་བཞུགས་པ་ལ། མཁའ་འགྲོ་མ་རུས་པའི་རྒྱན་ཅན་་་་
བརྒྱད་ཀྱིས་མེ་ཏོག་གི་ཕྲེང་བ་ཕྱག་ཏུ་ཕུལ་བ་དེ་རྣམས་ནམ་མཁའི་ལ་གཏོར་
བས་རིན་པོ་ཆེ་པདྨ་བརྩེགས་པའི་ཁང་པར་གྱུར་ཏོ། ། །
ཡང་གནས་ནང་དུ་བཞུགས་པའི་ཚེ། འདེ་ཆུང་སངས་རྒྱས་ལྷོ་སྟོད་དུ་
ལྡོམ་བུ་ལ་སོང་བས། བླ་མའི་གདན་ས་དྭགས་ལྷ་སྒམ་པོ་ཞིག་པ་ཐོས་ཏེ་བྱུང་
བ་ལ། རིན་པོ་ཆེ་པས་དགོངས་པ་བཏང་ནས་ གཟིགས་པས། དང་པོ་་་
དྭགས་པོ་གསལ་དེ་ནས་བལ་ཡུལ་ཚུན་ཆད་གསལ། དེ་ནས་སྟེང་འོག་ཕྱོགས་
མཚམས་ ཐམས་ཅད་གསལ་བ་ལས། སངས་རྒྱས་ཀྱི་ཞིང་ཁམས་མང་པོར་
སངས་རྒྱས་བཅོམ་ལྡན་འདས་མང་པོ་སྲས་དུ་མ་དང་བཅས་པ་ཆོས་ཀྱི་འཁོར་ལོ་
བསྐོར་བར་གཟིགས་ཏེ། གདན་ས་ཞིག་པར་མི་བདེན་པར་འདུག་གསུངས།
དེ་ཇི་ལྟར་ལགས་ཞུས་པས། ངས་ད་ལྟ་ རང་བལྟས་པས་མཐོང་གསུངས།
ཡང་གནས་ནང་དུ་བཞུགས་པའི་ཚེ་རྣལ་ལམ་ཆོས་ཐམས་ཅད་སྒྱུ་མ་རྨི་ལམ་ཙམ་
དུ་གཟིགས་པའི་ངང་ནས་བླ་མ་ལྷ་རྗེ་རིན་པོ་ཆེ་དང་མཇལ་མངོན་དགའི་འཕོ་
བ་གྱིས་གསུངས། དེར་རྗེ་བཙུན་གྱིས་ཀྱི་རྡོ་རྗེ་ལྷ་དགུའི་དཀྱིལ་འཁོར་སྒྱུ་མ་
ཙམ་དུ་སྤྲུལ་ནས། ལྷ་རྗེ་ཉིད་ཀྱང་ཀྱི་རྡོ་རྗེ་ལྷ་དགུར་མཛད་དེ་ནམ་མཁར་
བཞུགས་པའི་ཀྱི་རྡོ་རྗེ་ལྷ་དགུའི་ཐུགས་ཀར་བསྟིམ་པར་མཛད། གོ་རཱི་ལ་་
སོགས་པའི་ལྷ་མོ་བརྒྱད་ཀྱང་། ཛ་ཀ ཞེས་བླ་མ་ཉིད་ཀྱི་སྐུ་ལ་བསྡུས་ནམ་
མཁའ་ལ་ཡལ་བར་མཛད་པས་བླ་མ་ལྷ་རྗེ་ཤིན་ཏུ་དགྱེས་ཏེ་མཐུན་གྱུར་གནང་
གསུངས། ཡང་གནས་ནང་དུ་བཞུགས་པའི་ཚེ་རྨི་ལམ་དུ་རྒྱ་གར་གྱི་རི་གསེར་
18



གྱི་བྱ་སྐྱིབས་ཅན་ཞེས་བྱ་བ་ན། བླ་མ་ལྷ་རྗེ་སྐུ་དངོས་ སུ་ བཞུགས་པ་དང་
མཇལ། བླ་མ་རྫུས་སྐྱེས་ལགས་སམ་ཞུས་པས། མངལ་སྐྱེས་ཡིན་རྫུས་སྐྱེས་
ཀྱིས་སེམས་ཅན་གྱི་དོན་མི་འོང་གསུངས། སློབ་དཔོན་ཡོད་ལགས་སམ་ཞུས་
པས། གཉུག་མ་རྒྱུན་ཆད་མེད་པ་ལ་སློབ་དཔོན་མི་དགོས་པར་གདའ་་་་
གསུངས། ཡང་དག་པའི་གདམས་པ་ཞུས་པས། སྐྱེས་པའི་ཡུལ་དེ་སྤངས་ན་
ཆགས་སྡང་བྲལ་བར་ངེས། །ཚུལ་ཁྲིམས་དོན་དང་ལྡན་ན་བདེ་འགྲོ་ཐོབ་པར་
ངེས། །ཐབས་ལ་ནན་ཏན་བྱས་ན་ལམ་དེ་ཆོད་པར་ངེས། །མ་བཅོས་རང་
སར་བཞག་ན་དོན་དེ་རྟོགས་པར་ངེས། །ཞེས་གསུངས་པ་གསན་ནོ། །
ཡང་གནས་ནང་དུ་སློབ་དཔོན་སྒོམ་པའི་འདས་མཆོད་ཅིག་གི་མཐར།
དག་སྣང་ལ་རྡོ་རྗེ་གདན་གྱི་བྱང་ཕྱོགས་མ་ཧེ་རྒྱུ་བའི་ཚུལ་དུ་བྱོན་པས་རྗེ་སྒོམ་
ཚུལ་དང་མཇལ། ཁྱེད་ལ་འདིར་འོང་བའི་ནུས་པ་ཡོད་ཨང་གསུང་ཞིང་ངོ་
མཚར་གྱི་གླེང་སློང་དང་། གདམས་ངག་མང་པོ་གསུངས་སོ། །འདི་སྐབས་
ཤེད་དུ། གསང་སྔགས་སྔ་འགྱུར་གྱི་བསྟན་པའི་བདག་པོ་ཀ རིན་པོ་ཆེ་དམ་
པ་བདེ་གཤེགས་ཀྱིས་མཇལ་ཏེ། འཁོར་ལོ་བདེ་མཆོག་གི་དབང་བསྐུར་དང་
གདམས་པ་མང་པོ་གསུངས། ཡང་ནུབ་ཅིག་རྣལ་ལམ་དུ་མཚོ་ཆེན་པོ་ཞིག་གི་
དབུས་སུ་པདྨའི་སྡོང་པོ་ཆེན་པོ་སྐྱེས་པའི་སྟེང་ན་རྗེ་བཙུན་ཉིད་བཞུགས་པ་ལ།
གོ་རི་ལ་སོགས་པའི་ལྷ་མོ་བརྒྱད་ཀྱིས་པི་ཝང་སྦྲེངས། ནུབ་ཅིག་གི་ཕྱོགས་ན་
བདེ་བ་ཅན། ཞེས་སྤྱན་འདྲེན་པ་རྨིས། དེ་འཆི་ལྟས་ཡིན་པར་འདུག་སྟེ་
བཟློག་པ་ལ་ཚེགས་མ་བྱུང་གསུངས། དེའི་ཚེ་དགུང་ལོ་དྲུག་ཅུ་རྩ་བདུན་
བཞེས་ཏེ། སྐུ་ཁམས་ཅུང་ཟད་མ་སྙོམ་པ་ལ་དགེ་འདུན་རྣམས་ཀྱིས་གསོལ་
འདེབས་ཚོགས་གསོག་མང་དུ་བྱས་ཤིང་། བླ་མ་སྟག་དེལ་བ་ལ་སོགས་པའི་གྲྭ་
པ་རྒན་པ་བཅུས་དྲུང་ཉིད་དུ་སྐུ་རིམ་སྒྲུབ་པར་ཞུས་པས། རྗེ་བཙུན་གྱི་ཞལ་
ནས། ཁྱེད་རྣམས་ཀྱི་བསམས་པ་ལ་ཁོ་བོ་འཆི་སྙམ་སྟེ། ཁོ་བོ་ད་ལྟ་མི་འཆི།



བླ་མ་མི་ལའི་སྐུ་ཚེ་ཙམ་ཞིག་ཐུབ་པ་ཡིན། འོན་ཀྱང་ཚོགས་གསོག་ནི་བྱས་
པས་ཆོག་ཅེས་གཡུ་བདུན་ལ་སོགས་པའི་ཚོགས་གསོག་མཛད། སྐུ་ཁམས་
ཀྱང་དྭངས་པར་གྱུར་ཏེ། ཡོན་ཏན་དགོན་པ་བས་ལྷ་ལུང་གི་རབ་གནས་ཞུས་
ཏེ་བྱོན་པའི་ལམ་ཁར། དཔལ་ལྷ་མོ་ལ་སོགས་ཆོས་སྐྱོང་སྲུང་མ་སྤྲིན་གྱི་ཕུང་
པོ་ལྟ་བུ་ཞལ་གཟིགས་སོ། །དེ་ནས་རབ་གནས་ཀྱི་དངོས་གཞིའི་ཚེ་ནམ་མཁའ་
ལ་ཊ་མ་རུ་དང་། ཨཱ་ལི་ཀཱ་ལིའི་སྒྲ་མང་པོ་གསན་ཏེ་ཡར་གཟིགས་པས། ལྷ་
ཚོགས་དཔག་ཏུ་མེད་པའི་ཞལ་ནས་ཆོས་གསུངས་པ། ལྟ་སྒོམ་ནམ་མཁའ་ཆུ་
དང་མཚུངས། །སྤྱོད་པ་དགག་མེད་སྒྲུབ་ཏུ་མེད། །དེ་གསུམ་དབྱེར་མེད་
གཉུག་མ་ཡིན། །ཀུན་རྫོབ་པི་ཝང་སྒྲ་དང་མཚུངས། །དེ་དོན་དེ་ཉིད་དབྱེར་
མེད་ཡིན། །ཞེས་གསན། མེ་ཏོག་གི་ནས་རྟེན་ལ་རང་འཐོར་བ་ སོང་སྟེ་
ཐམས་ཅད་ངོ་མཚར་སྐྱེས་ཏེ་བཀྲ་ཤིས་པར་གྱུར་ཏོ། །གནས་ནང་གི་ལྷོ་ཕྱོགས་
ཉི་མ་བཞི་ཙམ་གྱི་ས་ན། དགེ་བཤེས་ཤཱཀྱ་ཞེས་བྱ་བ། བལ་པོ་ཧང་དུ་དཀར་
པོའི་སློབ་མ། ནཱ་རོ་པའི་ཡང་སློབ་རྣལ་འབྱོར་པ་ཞིག་གིས་གདན་དྲངས་ནས་
རབ་གནས་མཛད་པའི་ཚེ། སྐྱེ་བོ་ཕོ་མོ་ཐག་རིང་བ་རྣམས་ཀྱིས་ལྷ་ཁང་མེ་
འབར་བར་མཐོང་། ཐག་ཉེ་བ་ཀུན་གྱིས་ལྷ་ཁང་འཁོར་བར་མཐོང༌། ནང་
ན་ཡོད་པའི་ཡོན་བདག་ཀུན་གྱིས་རྟེན་རྣམས་འགུལ་བ་དང༌། སྒྲ་གྲགས་པ་ལ་
སོགས་ཆོ་འཕྲུལ་སྣ་ཚོགས་བྱུང་བར་མཐོང་། ཁྱད་པར་དུ་རྡོ་རྗེ་སེམས་དཔའི་
ལུགས་སྐུ་ཆེན་པོ་ཞིག་གི་ཕྱག་མཚན་གྱི་རྡོ་རྗེ། སྔར་ལུགས་ཀྱི་དུས་ནས་ཤིན་
ཏུ་ཡོ་བར་གྱུར། སུས་ཀྱང་བསྲུང་བར་མ་ནུས་པ་ལ་རིན་པོ་ཆེ་པས་ལྟ་སྟངས་
མཛད་པ་ཙམ་གྱིས་དྲང་བོར་གྱུར་པས་ཐམས་ཅད་ངོ་མཚར་དུ་གྱུར་ཏོ། །ཡང་
འཛམ་ཡུལ ཁང་དཀར་ཞེས་བྱ་བར། སྨན་དགེ་ཇོ་སྲས་ཀྱིས་གདན་དྲངས་
རབ་གནས་མཛད་པའི་ཚེ། རྟེན་འབྲེལ་སྙིང་པོ་བཟླས་པའི་སྐབས་སུ་མེ་ཏོག་
གི་ནས་རྣམས་ཁོལ་ཞིང་རང་འཐོར་དུ་སོང་ནས་རྟེན་རྣམས་ལ་ཕོག་ཅིང་མེ་ཏོག་
20



གི་སྣོད་ནམ་མཁའ་ལ་ཆགས་པས་ཐམས་ཅད་ངོ་མཚར་དུ་གྱུར་ཅིང་། དགེ་
བཤེས་དེས་རིན་པོ་ཆེ་ལ་ཕ་རོལ་ཏུ་ཕྱིན་པའི་ས་ལམ་དང་སྦྱར་བའི་བསྟོད་པ་
ཚིགས་སུ་བཅད་པ་ཉི་ཤུ་པ་གཅིག་གིས་བསྟོད་དོ། ། ཡང་བླ་མ་ཉིད་ཀྱི་སྐུ་
འབག་ཅིག་དང་། དགྱེས་རྡོར་གྱི་དཀྱིལ་འཁོར་ཞིག་ལ་རབ་གནས་མཛད་
པའི་དུས་སུ། རྟེན་འབྲེལ་སྙིང་པོ་བཟླས་པའི་སྐབས་སུ་བླ་མའི་ཞལ་ནས་སྒྲོལ་
མའི་བསྟོད་པ་གྱིས་གསུངས། ཕྱིས་དེ་ཅི་ལགས་ཞུས་པས་དེའི་ཚེ་སྒྲོལ་མ་ལྷ་
དགུ་བྱོན་ནས་ཐང་ཀ་ལ་ཐིམ་གསུངས་སོ། །
ཡང་གནས་ནང་དུ་བཞུགས་པའི་ཚེ་རི་ཆེན་པོ་ཞིག་གི་སྟེང་དུ་སྤྲིན་ནག་པོ་
ཞིག་བྱུང་བའི་གསེབ་ན་གྲི་གུག་གི་འཚུབས་མ་ཆེན་པོའི་དབུས་སུ་ཆོས་སྐྱོང་
མགོན་པོ་གྲི་གུག་མའི་ཞལ་གཟིགས་སོ། །ཡང་གནས་ནང་ན་བཞུགས་པའི་ཚེ།
བླ་མའི་ཞལ་ནས། ལན་ཅིག་སྔོན་གྱི་བྲམ་ཟེ་ཆེན་པོ་ལ་སོགས་པ་དང༌། རྗེ་
མི་ལ་དང་། བླ་མ་ལྷ་རྗེ་ལ་སོགས་པའི་བླ་མ་རྣམས་ཚོགས་འཁོར་ལྷན་ཅིག་
མཛད་པ་ལ་འཛོམས་ནས་མཇལ། གདམས་པའི་བཀའ་སྩལ་མང་པོའང་ཐོབ་
ཅེས་གསུངས། ཡང་ཁ་ཆེའི་གྲོང་ཁྱེར་ཀྲིག་བསྟན་གཟིགས་པར་བཞེད་ནས།
སྐུ་བརྒྱ་སྟོང་དུ་མར་སྤྲུལ་ནས་ངང་པ་དང༌། སེང་གེ་ལ་སོགས་པའི་ཁྲིའི་སྟེང་
དུ་བཞུགས་ཏེ་བྱོན་པས། སྐྱེ་བ་མེད་པའི་ སྒྲ་སྙན་མང་པོ་གསན་གསུངས།
ལན་ཞིག་རྒྱ་ནག་ཏོང་ཀུན་གཟིགས་པ་ལ་བྱོན་ནས་སེ་ཚང་མཁར་དུ་ཕེབས་ཙ་
ན་དགེ་བཤེས་ཤེས་རབ་བླ་མ་ཕྱུག་པོ་ཞིག་གི་བུར་སྐྱེས་འདུག འདིས་ཁོ་བོ་ངོ་
ཤེས་སམ་མི་ཤེས་སྙམ་དུ་དགོངས་པའི་ཚེ། ཁོ་དགོད་པ་ལ་སོགས་པ་དགའ་
བའི་རྟགས་འདུག་སྟེ། ཤེས་པར་བྱུང་གསུངས། རྒྱ་ནག་ཏོང་ཀུན་གྱི་བཀོད་
པ་ ཡང་ གསལ་ བར་ གཟིགས་ སོ། །ཡང་ གནས་ ནང་ དུ་ བཞུགས་ པའི་ ཚེ།
དགོང་མོར་རྒྱུན་གཏོར་བཏང་བའི་རྗེས་ལ་ཉེ་གནས་སྨོན་ལམ་བླ་མ་དང་གསུང་
གླེང་མཛད་ཅིང་བཞུགས་པ། སྟེང་ཐོག་ཏུ་འོད་དམར་པོ་ཆེན་པོ་ཞིག་ནར་རེ་
21



བྱུང་། དེའི་ཚེ་དགོངས་པ་ཅུང་ཟད་མི་གསལ་བར་གྱུར་ནས་ཉེ་གནས་མིའི་
མིང་ དྲི་ བའི་ ཚུལ་ མཛད་དེ། བཙུན་ཆུང་ ལགས་ སྡེ་ པ་ འདིའི་མིང་ དང༌།
འདིའི་མཁན་པོའི་མིང་ཅི་ཡིན་གསུངས། འདིའི་མིང་གྲགས་པ་ཤེས་རབ།
མཁན་པོའི་ མིང་ བརྩོན་ འགྲུས་ ཤེས་ རབ་ བགྱི་ པ་ ལགས་ ཤེས་ ཞུས་ པ་ དང༌། .
དགོངས་པ་ལྟར་གསལ་བར་གྱུར་ཏེ། རཱ་ཧུ་ལ་འགྲིམ་པའི་གྲིབ་ཏུ་འདུག་སྟེ་
གནོད་པར་མ་ནུས་གསུངས་སོ། །
ཡང་གནས་ནང་དུ་སྒོམ་ཆེན་ཞིག་གིས་རིན་པོ་ཆེ་རྡོ་རྗེ་རྣལ་འབྱོར་མར་
མཐོང་། དབང་བསྐུར་ཞིག་གི་དུས་དགེ་བཤེས་ཤིག་གིས་ཀྱང་རྡོ་རྗེ་རྣལ་་
འབྱོར་མར་མཐོང་སྟེ་གྲོགས་པོ་ལ་བསྟན་པས་དེས་ཀྱང་མཐོང་། འཛམ་སྟོན་
སངས་རྒྱས་བྱ་བས་ཚོགས་གྲལ་དུ་བླ་མ་བདེ་མཆོག་ཧེ་རུ་ཀར་མཐོང་། དབུས་
པ་སྒོམ་ཆེན་ཞིག་གིས་རིན་པོ་ཆེ་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་སྐུ་མདོག་
སེར་པོ་རྩ་བའི་ཞལ་བླ་མ་ཉིད་ཀྱི་སྐུར་བཞུགས་པ་ཞིག་ཏུ་མཐོང་ནས་ནམ་མ་
ལངས་བར་དུ་ཕྱག་བཙལ་བས་སྒོམ་ཆེན་པ་དེ་བསོད་ནམས་སྐྱེས་ཏེ། བླ་མ་
བསམ་ཡས་པ་བྱ་བར་གྲགས། གངས་ཀྱི་ཆུ་འདིས་ལྦ་བ་ཡོང་ན་དབུས་སུ་འགྲོ་
རན་པ་འདྲ་ཞེས་གསུངས་པས། དེ་ནུབ་དགེ་བསྙེན་རྡོ་རྗེ་དཔལ་བརྩེགས་མི་
དཀར་རྟ་དཀར་ཅན་ཐལ་མོ་སྦྱར་ཏེ། འགྱུར་ཆུའི་སྨན་ཐུན་བརྒྱད་པོ་འདིས་
ཕན་ཟེར་ཞིང་། དུས་རྟག་ཏུ་བཞུད་དགོས་མི་གསུང་བར་ཞུ། བློ་མི་བདེ་
བར་འདུག་ཟེར་ཏེ་སོང་། ཕྱིས་བཞུད་པར་བརྩམས་པས་རླུང་ཐོག་ཆེན་པོས་
ཐང་ཤིང་བསྐྱེལ། དྲེའུ་ཐང་གི་ཕ་བོང་མང་པོ་གས་པ་ལ་སོགས་པའི་ཆོ་འཕྲུལ་
མང་པོ་བསྟན། དེ་ལྟར་ཡུན་རིང་དུ་བཞུགས་ཤིང་སྐལ་ལྡན་བསམ་གྱིས་མི་
ཁྱབ་པ་སྨིན་པར་མཛད། ཀ་བྲག་གི་དགེ་བཤེས་ཚུལ་ཁྲིམས་མཆོག་གིས།
ཨ་ཙ་ར་ཞིག་རྒྱ་གར་ནས་ཏོང་ཀུན་དུ་མར་སོང་ནས་ས་སྐྱར་ཡར་འོངས་པས་རྒྱ་
ཡིག་ཞིག་ཁྱེར་ནས་འདི་བླ་མ་དེ་ལ་ཕུལ་ཟེར་བའི་ཡི་གེ་ཞིག་དང་། ཁོང་རང་
22



གི་ཕྲིན་ཡིག་ལ། བླ་མ་ཐང་གཅིག་ཏྲེར་བྱོན། ང་དང་ནི་མཇལ་ཏེ་མི་འོང༌།
ཅིས་ཀྱང་འབྱོན་པར་ཞུ་ཟེར་བ་ཞིག་བཅས་བཙུན་པ་ཞིག་ལ་བསྐུར་ནས་ཆོས་
རྗེའི་ཕྱག་ཏུ་ཕུལ་བས། རྒྱ་ཡིག་འདིའི་དོན་ངས་ཤེས་གསུངས། དེ་ནས་
དགུང་ལོ་བདུན་ཅུ་རྩ་བཞི་བཞེས་པ་ལ། དགེ་འདུན་རྣམས་ཀྱིས་ཇི་ལྟར་་
བཤོལ་ཡང་མ་གསན་པར་ཀམ་པོ་གནས་ནང་ནས་གདན་བཏེགས་འབྲི་ཀླུང་ལ་
བྱོན། །
སྦས་ཡུལ་དུ་དགེ་བཤེས་གྱང་སྐྱ་པ་ལ་སོགས་སྨིན་པར་མཛད་དེ། སབ་
ཏིར་རྒྱུན་བཞུགས་མཛད། དེའི་ཚེ་བཅོམ་ལྡན་འདས་དཔལ་བདེ་མཆོག་ལྷ་
ལྔའི་ཞལ་གཟིགས་སོ། །འཛམ་ཡུལ་པོམ་ཕུག་ཏུ་བཞུགས་པའི་ཚེ། བཙུན་
པ་ཞིག་གིས་བླ་མ་ཇོ་བོ་ཡི་གེ་དྲུག་པར་མཐོང་སྟེ། འཛམ་ཙ་ན་སྒོམ་བཟང་
ཞེས་གྲགས་པ་བྱུང་། གཞན་ཞིག་གིས་ཀྱང་བླ་མ་རིན་པོ་ཆེ་བཅོམ་ལྡན་འདས་
ཤཱཀྱ་ཐུབ་པ་སེང་གེའི་ཁྲི་ལ་བཞུགས་ནས་ཆོས་གསུངས་པའི་སྣང་བ་བྱུང་། དེ་
ལ་སོགས་པ་ཟད་པ་མེད་དེ། སླར་བྱོན་ནས་ལྡོང་དགྲར་དབྱར་བཞུགས་་་་
མཛད། འབྲི་དམ་པ་ཆོས་ཕྱུག་གི་དགེ་འདུན་ཐམས་ཅད་དེར་འདུས་ཏེ་སྨིན་
གྲོལ་གྱི་ལམ་ལ་བཀོད། འབྲི་ཀླུང་སྤྱི་བར་དུ་བཞུགས་པའི་དུས་སུ་སྐུ་ཆབ་
བསིལ་བའི་འདམ། མི་གཉིས་ཀྱིས་གདན་དྲངས་པ་ལས། འདམ་ནང་ན་
རིང་བསྲེལ་ཡོད་ཟེར་བའི་རྨི་ལམ་བྱུང་སྟེ། ཕྱིར་ནང་འདམ་པ་ཆུ་སིག་བྱས་
པས་རིང་བསྲེལ་བཞི་བྱོན། དེའི་གཏམ་རྒྱུད་གསན་ཏེ་མི་དེ་གཉིས་ཁྲིད་ལ་
ཤོག་གསུངས་ནས། གདམས་པ་བསྟན་པས་དགེ་སྦྱོར་བཟང་པོ་ཡང་དག་པ་
བྱུང༌། ཡང་ཏྲེར་བྱོན་ཟླ་བ་བཅོ་བརྒྱད་བཞུགས། འཁྲུགས་པ་ཐམས་ཅད་
རང་བཞིན་གྱིས་ཞི། དགེ་འདུན་འཚོགས་པ་སྟོང་ཕྲག་རེ་ཙམ་འདུས་ཤིང་
ཐམས་ཅད་སྨིན་གྲོལ་ལ་བཀོད། སྒམ་པོར་གཡུ་ཆེན་བདུན་དང་། ཇ་མཛོ་
བདུན་ཅུ་ལ་སོགས་པའི་འབུལ་བ་བསྐུར།



དེ་ནས་གླེ་དུ་ཀརྨར་བྱོན་ཏེ། དགོན་པ་བཏབ་ཅིང་མི་མཐུན་པ་རྣམས་
བསྡུམས། བཙོན་ ཐམས་ཅད་བཀྲོལ། སྒམ་པོར་གསེར་འབུམ་དང་གཡུ་
དངུལ་གྱི་འབུལ་བ་མཛད། དེའི་ཚེ་ལྡན་མ་སྒོམ་ཆེན་གྱིས་ཀརྨའི་ཡང་དགོན་
དུ་ཕྱག་འཚལ་དུ་ཕྱིན་པས། རིན་པོ་ཆེ་གཟིམས་མལ་ན། མཆོད་རྟེན་་་་
དཀར་པོ་ཤིན་ཏུ་མཛེས་པ་ཞིག་འདུག་པར་མཐོང་། ཡང་ཟླ་སྟོད་མཁར་དུ་
བྱོན་ནས་རབ་གནས་མཛད་པས། གདུང་རྟེན་ཆེན་པོ་ཞིག་གི་བུམ་པ་ལ་་
བཅོམ་ལྡན་འདས་ཐུབ་པའི་སྐུ་གཅིག་དང་། བླ་མ་ཉིད་ཀྱི་སྐུ་ཞིག་འབུར་དུ་
དོད་པར་རང་བྱོན་དུ་བྱོན་པས་ཐམས་ཅད་ངོ་མཚར་དུ་གྱུར། ཁྱད་པར་དུ་
ཆམ་ཕུ་བ་དཔོན་རིན་དད་པ་སྐྱེས་ནས་བསྒོམས་པས། སྒོམ་བཟང་པོ་ཡང་
དག་པ་བྱུང་། སྤྱིར་ཡང་གཞན་སྣང་དུ་མེ་ཏོག་རྟེན་ལ་རང་འཐོར་དུ་སོང་བ་
དང་། རྟེན་གཡོ་ཞིང་འགུལ་བ་དང་། འོད་དང་སྒྲ་བྱུང་བ་སོགས་བརྗོད་
ཀྱིས་མི་ལངས། གཞན་ཡང་ཞ་བོ་དང་སྐུར་པོ་ལ་སོགས་པ་ལ་ཕྱག་གིས་རེག་
པ་ཙམ་གྱིས་དྲང་པོར་གྱུར་ཅིང་འགྲོ་འདུག་ནུས་པ་དང༌། ལོང་བ་དང་ལྐུགས་
པ་ལ་སོགས་ལའང་བྱིན་རླབས་མཛད་པས་མིག་གསལ་ཞིང་སྨྲ་ཤེས་པར་གྱུར་པ་
དང་། མི་མ་ཡིན་པ་ལ་བདེན་པ་བརྗོད་པ་ཙམ་གྱིས་འཕྲིན་ལས་སྒྲུབ་པ་ནི་
བརྗོད་ཀྱིས་མི་ལངས་ཤིང་བསམ་གྱིས་མི་ཁྱབ་བོ། །རྟེན་འདྲེ་ཅན་བརྒྱ་ལ་རབ་
གནས་བྱེད་པ་དང་། མཛེ་པོ་དང་ཉམས་པ་ཅན་བརྒྱ་ལ་དབང་བསྐུར་ཀྱང་སྐུ་
གྲིབ་མི་འབྱུང་བར་གདའ་བ་རྒྱུ་མཚན་ཅི་ལགས་ཞུས་པས། གཉིས་འཛིན་གྱི་
བློ་དང་བྲལ་ཞིང་ཆོས་ཐམས་ཅད་དུ་མ་རོ་གཅིག་ཏུ་རྟོགས་ནས་གཉུག་མ་རྒྱུན་
ཆད་མེད་པའི་ངང་ལ་གནས་པའི་རྣལ་འབྱོར་པ་ལ། དངོས་པོར་འཛིན་པའི་
གྲིབ་འབྱུང་བའི་ཡུལ་མེད་གསུངས། དེ་དུས་རྩྭ་སྤྱིལ་བའི་གྲྭ་པ་རྣམས་ཀྱིས་
དབང་ཞུས་ཏེ། བླ་མ་ལྷ་བྱ་བ་ཞིག་གིས་རིན་པོ་ཆེ་ཉིད་ནུབ་དང་པོ་ལ་རྡོ་རྗེ་
འཆང་དུ་མཐོང་། གཉིས་པ་ལ་རྡོ་རྗེ་རྣལ་འབྱོར་མར་མཐོང། གསུམ་པ་ལ་



རྗེ་བཙུན་ཏིལླི་པར་མཐོང་། འབྲི་ལྕེ་བར་དུ། དགེ་འདུན་མང་པོ་ གྲལ་
མཛད་པའི་དབུ་ལ་རིན་པོ་ཆེ་བཞུགས་པའི་ཚེ། སྔགས་པ་ཞིག་གིས་ཕྱག་་
འཚལ་བར་འདོད་པ་ལ་རིན་པོ་ཆེ་པ་མ་མཐོང་། ཉེ་གནས་ཀུན་གྱིས་བསྟན་
ཀྱང་མ་མཐོང་། ཇོ་བོ་བྱང་ཆུབ་ཀྱིས་བསྟན་ཀྱང་མ་མཐོང་ནས། ཇོ་བོ་བྱང་
ཆུབ་ཡི་མུག་སྟེ་སྤྱན་ཆབ་བྱུང་། དགེ་འདུན་ཡོན་མཆོད་ཐམས་ཅད་ངོ་མཚར་
དུ་གྱུར། ས་མདོ་ན་བཀའ་གདམས་པ་ཞིག་གིས་སྟག་ལྤགས་གཅིག་ཐོགས་ཏེ་
མཇལ་དུ་འོངས་པས་ཡུན་རིང་པོར་མ་མཐོང་། གནས་ནང་གི་ཤར་ཕྱོགས་ཉི་
མ་བཞིའི་ས་ནས་འཛམ་སྟོན་སངས་རྒྱས། བླ་མ་མཇལ་འདོད་སྐྱེས་པས་དེའི་
མོད་ལ་རིན་པོ་ཆེ་པ་ཞབས་རྗེན་དུ་བྱོན་ཕྱག་བཙལ། བྱིན་རླབས་ཞུས་བསྙུན་
དྲིས་ཏེ་གདན་བཤམས་པས་བླ་མ་མི་སྣང་བར་གྱུར་ཏོ། །ཡང་ས་ཐག་རིང་པོ་
ནས་སློབ་མ་ཞིག་ནད་ཀྱི་ཟུག་རྡུས་གདུངས་ཏེ། བླ་མ་ལ་གསོལ་བ་བཏབ་པས་
བྱོན་ཏེ་བྱིན་རླབས་མཛད། ནད་ཀྱི་སྡུག་བསྔལ་ཞི་སྟེ་བླ་མ་དེ་ཉིད་དུ་མ་
དམིགས་སོ། །འབྲི་ཀླུང་གི་ལྡོང་ང་འདྲ་བཞུགས་དུས། ཏྲེར་ག་སྟག་གི་སར་
དབེན་པ་སྒོམ་ཆེན་ཞིག་གིས་གསོལ་བ་བཏབ་པར་བྱོན་ནས་ཆོས་གསུངས་ཏེ་
འཇའ་བཞིན་དུ་ཡལ་ལོ། །
བཞི། སླར་ཡང་དབུས་སུ་བྱོན་ནས་མཚུར་ཕུའི་
མཆོད་ཁང་གོང་བཞེངས་ཏེ་འགྲོ་
དོན་མཛད་པའི་ཚུལ།
དེ་ནས་འགྲོ་དོན་མཛད་ཅིང་ལྷོ་བརྒྱུད་ལ་ལམ་ཕྱུང་ནས་ཡུལ་དབུས་སུ་
བྱོན། རྗེ་འཇིག་རྟེན་མགོན་པོ་སྒམ་པོར་བཞུགས་པས། བླ་མ་རིན་པོ་ཆེའི་
གདན་ས་ངེད་ཚ་བོས་འཛིན་དགོས་པའི་སྐབས་བྱུང་། བུ་ཆེན་གྱི་ནང་ན་ཉིད་



ལས་ ལྷག་པ་མ་མཆིས་པས། ངེད་རྣམས་ཀྱི་མགོན་དུ་ཕེབས་དགོས་ཞེས་་་་
གསོལ་བ་བཏབ་ཀྱང་མ་ཕེབས་པར་ལམ་འབྲི་ཁུང་མཐིལ་བརྒྱུད་པས། རྗེ་
འཇིག་རྟེན་མགོན་པོས་འབམ་ཐང་ནས་བསུ་བ་མཛད། ཆོས་གསན་ཞིང་
ཐུགས་ཡིད་གཅིག་ཏུ་འདྲེས། ཁྱེད་འགྲོ་མགོན་ཀླུ་སྒྲུབ་ཡིན་ཞེས་བླ་མ་རིན་པོ་
ཆེས་ལུང་བསྟན། སྒོམ་པོར་གསེར་འབུམ་ཚར་བཞི། མདོ་མང་ཚར་གཅིག
གསེར་གྱི་གླེགས་བམ་བརྒྱ་དང་བཅུ། གཡུ་ཆེན་བཅུ། མཛོ་རྟ་ལྔ་བཅུ་ལ་
སོགས་པའི་འབུལ་བ་མཛད། ཇོ་བོ་ཡི་གེ་དྲུག་པ་དང་། ཤཱཀྱ་མུ་ནེས་གཙོ་
མཛད་དབུས་གཙང་གི་སྡེ་དགོན་རྣམས་སུ་རྟ་བདུན་ཅུ་ལ་སོགས་པ་ནོར་ཆེན་
བརྒྱ་ལྷག་གི་ཚོགས་གསོག་མཛད། སྤྱིར་ཁོ་བོ་དབུས་སུ་འོངས་པ་ལ་དགོས་པ་
བཞི་ཡོད། རྗེ་སྒོམ་པས་ཁྱེད་ཁམས་སུ་སྐྱིད་སྡུག་གང་བྱུང་ཡང་དབུས་སུ་ཡར་
ཤོག་གསུངས་པའི་བཀའ་སྒྲུབ་པ་དང་། གདན་སར་གསེར་ཆོས་བརྒྱ་འབུལ་
བྱེད་པ་དང་། ཞང་ཚལ་པ་སྒོམ་ཆེན་པ་འཁྲུགས་པ་མཛད་པ་འདི། རྣ་བར་
མ་སྙན་པས་བཤོལ་འདེབས་པ་དང་། གཞུ་མཚུར་གྱི་བར་དུ་དགོན་པ་ཞིག་བྱ་
སྙམ་པ་སྟེ་དོན་བཞི་ལ་འོངས་གསུངས་ནས་ཚལ་དུ་བྱོན། འཁྲུགས་པ་
བསྡུམས་པས། བླ་མ་ཞང་གིས་རིན་པོ་ཆེ་དག་སྣང་མཐའ་ཡས་པ་གཟིགས་ཏེ།
ཕྱག་ནས་འཇུས་ཏེ་བྲོ་བརྡུངས། ཕྱིས་སྐུ་མ་འདས་ཀྱི་བར་དུ་འཁྲུགས་པ་མ་
མཛད། དགུང་ལོ་བརྒྱད་ཅུ་བཞེས་པའི་ས་མོ་བྱའི་ལོར། མཚུར་ཕུའི་མཆོད་
ཁང་གོང་བཞེངས་པར་མཛད། ཞང་རིན་པོ་ཆེས་ཀྱང་མཆོད་ཁང་གོང་གི་ཀ་
རུ་མར་གདུགས་ཁམས་གསུམ་ཟིལ་གནོན་སོགས་སྣ་གསུམ་ཕུལ། མཚུར་ལྷ་
ལུང་དུ་བྱོན་ཏེ་བཞུགས་པ་ལས་བཅོམ་ལྡན་འདས་ཡི་གེ་དྲུག་པ་ཞལ་གཟིགས་
སོ། །



ལྔ། རྟོགས་གྲོལ་དུས་མཉམ་བྱུང་ནས་སྔོན་དང་
ད་ལྟ་དང་ཕྱི་མའི་གནས་རྣམས་སྒྲིབ་
མེད་དུ་གཟིགས་པའི་ཚུལ།
ཡང་དེ་ཉིད་དུ། མདང་རྒྱ་གར་གྱི་དུར་ཁྲོད་ཅིག་ཏུ་རྒྱ་གར་གྱི་གྲུབ་ཐོབ་
རྣལ་འབྱོར་པ་འགའ་དང་ཚོགས་འཁོར་བྱས་པ་རྨིས་གསུང་ངོ༌། །དེ་དང་དུས་
མཚུངས་པར་གཙང་ལ་སྟོད་ཐང་ཆུང་ཞེས་བྱ་བའི་གཙུག་ལག་ཁང་ན་སྟོན་པ་
ཞིག་ཐང་བ་དྲུབས་ཀྱིན་ཡོད་ཙ་ན། ཨ་ཙ་ར་རས་རྐྱང་གོན་པ་ལག་ན་ཐོད་པ་
ཐོགས་པ་གསུམ་དང་། བོད་ཀྱི་རྣལ་འབྱོར་པ་ཞབས་རྗེན་ན་བཟའ་རས་རྐྱང་
དང་། ཕྱག་ན་ཐོད་པ་དང་སྦའི་བེར་མ་ལྕག་ཐོགས་པ། དུང་གི་རྣ་རྒྱན་ཡོད་
པ་ལོ་བཅུ་དྲུག་ཙམ་ལོན་པ་ཞིག་དང་བཞི་བྱོན། བོད་ཀྱི་རྣལ་འབྱོར་པ་དེ་
དང་སྟོན་པ་གཉིས་གསུང་གླེང་མང་དུ་མཛད། ཁྱེད་གང་ནས་བྱོན་དྲིས་པས།
རྣལ་འབྱོར་པ་དེའི་ཞལ་ནས་ངེད་རྡོ་རྗེ་གདན་ནས་འོངས། ཁ་ཆེ་དང་པུ་ཧྲང་
ན་ཚུར་ལ་ལམ་ཕྱུང་ནས་འོང་གསུངས། རྒྱ་གར་དུ་ཅི་ལ་བྱོན་ཞུས་པས། རྡོ་
རྗེ་གདན་གྱི་དུས་མཆོད་ལ་ཕྱིན་གསུངས། འོ་ན་བྱ་ལོའི་དུས་མཆོད་ལ་གྲུབ་
ཐོབ་མང་པོ་འབྱོན་པ་ཡིན་ཟེར་བ་ཁྱེད་དང་མཇལ་ལམ་ཞུས་པས། རྣལ་་
འབྱོར་པ་དེའི་ཞལ་ནས། རྒྱ་གར་ལྷོ་ཕྱོགས་ཛཱ་ལནྡྷ་རའི་རྒྱལ་པོ་ཟླ་བ་རྣམ་
པར་གནོན་པས། ཧ་ཧ་སྒྲོག་པའི་དུར་ཁྲོད་དུ་ཚོགས་ཀྱི་འཁོར་ལོ་བསྐོར་བར་
འདོད་ནས་གྲུབ་ཐོབ་མངོན་པར་ཤེས་པ་མངའ་ཞིང་རྫུ་འཕྲུལ་དང་ལྡན་པ་ཕོ་མོ་
རྣམས་ལ་གསོལ་བ་བཏབ་པས། རྒྱ་གར་ནས་བཞི་འབྱོན། བོད་ཀྱི་གཉིས་
དང་དྲུག་འབྱོན་གསུངས། དེ་རྣམས་སུ་ལགས་ཞུས་པས། ཨིནྡྲ་བུདྷི་བར་པ།
ནག་པོ་སྤྱོད་པ། ཛ་ལནྡྷ་ར་པ། ཤིང་ལོ་པ་དང་བཞི་རྒྱ་གར་བ་ཡིན། བོད་
27



ཀྱི་གཉིས་ནི་དྷརྨ་ཀཱི་རྟི་དང་། ངྷརྨ་ཤཱི་ལ་ཡིན་གསུངས། དེ་གཉིས་གང་
ལགས་ཞུས་པས། དྷརྨ་ཤཱི་ལ་ནི་ཆོས་ཀྱི་ཚུལ་ཁྲིམས་བྱ་བ་ཡིན་ཏེ་འཆི་མེད་
གྲུབ་པའི་གདམས་ངག་ཡོད། ད་ལྟ་མངའ་རིས་ཀྱི་སྟོད་ན་ལྷ་ཁང་ཞིག་མཛད།
དེ་ལ་བརྟེན་ནས་གཞན་དོན་སྒྲུབ་བཞིན་བཞུགས། བྷི་དྷརྨ་ཀཱིརྟི་ནི་དཔལ་
ཆོས་ཀྱི་གྲགས་པ་ཞེས་བྱ་བ་ལམ་རྩ་དང་རླུང་བསྟེན་ནས་ཕྱག་རྒྱ་ཆེན་པོ་ལམ་
ཅིག་ཆོད་ཀྱི་གདམས་ངག་ཡོད་དེ། བོད་ཡུལ་གྱི་སྨད་ན་བཞུགས། ཡོངས་
སུ་གྲགས་པའི་མཚན་ནི་བླ་མ་དབུ་སེ་ཞེས་བྱ་བ་ཡིན། ངེད་ཀྱང་དེར་འགྲོ་
གསུངས། དེར་སྟོན་པ་ན་རེ། བླ་མ་དབུ་སེ་དེ་སྐུ་སྙན་པ་ཆེ་བས་ང་ཡང་
དེར་འགྲོ་སྙམ་པ་ལ་སྐུ་ནས་སུ་བྱོན་ཏེ་གཤེགས་པའི་དུས་ཡིན་ཟེར་བས་ཆོས་མི་
ཚར་གྱིས་དོགས་ནས་ལུས་པ་ལགས་ཞུས་པས། རྣལ་འབྱོར་པ་དེའི་ཞལ་ནས།
སྟོན་པ་ཁྱེད་ཀྱིས་བཟང་སྤྱོད་སྨོན་ལམ་ཡང་མ་གཟིགས་སམ། གདུལ་བྱ་གང་
ཞིག་གཅིག་ཙམ་གྱི། །དོན་དུ་ཐུབ་པས་བསྐལ་པར་བཞུགས། །དེ་ཡང་མྱུར་
དུ་སྨིན་མཛད་དེ། །དྲོད་གཤེར་ལྡན་པའི་མྱུ་གུ་བཞིན། །ཞེས་བྱ་བ་ལགས་
མོད། གཞན་དོན་དུ་གསོལ་བ་བཏབ་ན་སངས་རྒྱས་ཀྱང་བསྐལ་པའམ་་་
བསྐལ་པ་ལས་ལྷག་པར་བཞུགས་པར་བཤད་པས། ། དད་གུས་དང་མ་བྲལ་
བར་མྱུར་དུ་སོངས་ཤིག་དང་ཆོས་ཚར་ནས་འོང་གསུངས། དེར་དགའ་ནས་
རྣལ་འབྱོར་པ་དེ་ལ་གདམས་ངག་ཞུས་པས། རྣལ་འབྱོར་པ་དེ་བཞེངས་ནས་
ཨ་ཙ་ར་གཅིག་གི་ཙ་ན་གྲོ་ག་ལ་ཡེ་གེ་བྲིས་ཏེ་དྲིལ་བ་ཞིག་བླངས་ནས་སྟོན་པ་ལ་
གསུངས། དཔེ་ཡང་གནང་། འདི་རྣམ་བཞི་ རྒྱུད་གྲོལ་བྱིན་རླབས་ནུས་་
འདོན་གྱི་གདམས་པ་ཤིན་ཏུ་ཟབ་མོ་ཡིན་པས་མི་ལ་མ་བསྟན་པར་ཟུངས་ཤིག་
དང་། ཕྱིས་ཀྱང་ང་དང་འཕྲད་ནས་འོང་གི་གསུང་སྟེ་བཞུད། སྟོན་པས་གྲྭ་
ཁང་དུ་ཕྱིན་ཏེ་ཆོས་སྟོན་འདྲེན་པར་བརྩམས་ནས་གདན་འདྲེན་དུ་ཕྱིན་ཙམ་ན།
དཀོར་གཉེར་ན་རེ།་ ཁྱོད་རང་སོང་བའི་རྗེས་དེ་ལ་རྣལ་འབྱོར་པ་དེ་རྣམས་



ཀྱང་སོང་ཟེར། ཕྱོགས་ཐམས་ཅད་དུ་དྲིས་པས་ཀྱང༌། མཐོང་བ་དང་ཐོས་
པ་མ་བྱུང་། དེར་སྟོན་པ་ངེས་ཤེས་ཁྱད་པར་ཅན་སྐྱེས་ཏེ་དབུས་ཕྱོགས་ལ་
བྱོན་པས། ཁྱི་ལོའི་དབྱར་ཟླ་འབྲིང་པོ་ལ་སྟོད་ལུང་མཚུར་ཕུའི་དགོན་པར་བླ་
མ་དང་མཇལ། སྟོན་ཁར་སོང་ཙམ་ན་བླ་མས་གྲྭ་པ་རྣམས་ལ་སྔར་གྱི་ལོ་རྒྱུས་
ཐོར་བུ་གསུང་འདུག་སྟེ། ཁོང་གི་རྣལ་འབྱོར་པ་བཞི་པོ་དེ་འདིར་བྱོན་ནམ་མ་
འབྱོན་ཞུ་དགོས་སྙམ་པའི་ཚེ། བླ་མའི་ཞལ་ནས། ཁྱོད་ཀྱི་དེ་སང་ཙམ་ན་
བྱས་པས་ཆོག་གི་གསུངས་པས་ཞུ་མ་སྤོབས། ད་ནི་ཐེ་ཚོམ་མེད་པ་ཞིག་བྱ་
དགོས་སྙམ་ནས་ཁམས་པ་དཔོན་གྲགས་སེང་གེ་ཁང་པར་ཚོགས་འཁོར་་་་་་་
བཤམས། རྗེ་རིན་པོ་ཆེ་དང་། བླ་མ་ སྟག་དེལ་བ་དང༌། དགེ་བཤེས་
དཀོན་མཆོག་སེང་གེ་དང༌། སྒོམ་པ་ཚུལ་ཁྲིམས་རྒྱལ་པོ་ལ་སོགས་པ་གྲྭ་པ་
བགྲེས་པོ་བཅུ་ཙམ་གདན་དྲངས། ཚོགས་གྲལ་དུ་སྔར་གྱི་དེ་རྣམས་གསུང་
པར་ཞུས་པས། བླ་མའི་ཞལ་ནས། ཨིནྡྲ་བུདྷི་བར་པ་དང༌། ཤིང་ལོ་པ་
དང་། ནག་པོ་སྤྱོད་པ་བ་གསུམ་ཡིན། ཁྱེད་ལ་ཆོས་བསྟན་པ་དེ་ང་ཡིན།
གདམས་ངག་དེ་ཡང་ཨིནྡྲ་བུདྷི་ལ་ཞུས་པ་ཡིན། རྒྱ་གར་གྱི་ཚོགས་དཔོན་ནག་
པོ་སྤྱོད་པ་བས་མཛད། ཁྱོད་ངའི་སྐྱེ་བ་བཞིའི་སློབ་མ་ཡིན་ཏེ། ད་རེས་དང་
ལན་ལྔར་མཇལ། ཆོས་ཉན་བཤད་ཀྱང་བཟང་པོ་ཡིན་ཏེ། ད་རེས་ང་དང་
མ་འཕྲད་ན་བཤད་པ་ལ་འབྱམས་འགྲོ་བས་ཐེ་ཚོམ་གཅོད་ཅིང་སྒོམ་ལ་གཞུག་
པའི་དོན་དུ་ང་འོངས་པ་ཡིན་གསུངས། བླ་མ་སྟག་དེལ་བས་དགེ་བཤེས་་
གཙང་པོ་བ་སྐྱེ་བ་བཞིའི་མཇལ་ལུགས་ཞུས་པས། རིན་པོ་ཆེའི་ཞལ་ནས་སྔོན་
རྒྱ་གར་དུ་མགར་པ་རཏྣ་ཤྲཱི་ཞེས་བྱ་བར་སྐྱེ་བ་བཞེས་པའི་ཚེ། ཁོ་བོས་བྱང་
ཆུབ་མཆོག་ཏུ་སེམས་བསྐྱེད་པའི་སློབ་མ་ཡིན་གསུངས།།
ཡང་དེའི་རྗེས་ལ་གླིང་འདིའི་བྱང་ཕྱོགས་དེ་བ་ན་ཞེས་བྱ་བར་སྐྱེས་པའི་
དུས། ཁོ་བོའི་མཁན་བུ་ཡིན་གསུངས། དེ་ནས་ལུས་འཕགས་པོར་མེ་ཏོག་



ཤེས་རབ་བཟང་པོ་ཞེས་བྱ་བར་སྐྱེས། དེའི་དུས་སུ་ཁོ་བོ་ལ་ཆོས་དྲུག་པྲཛྙཱའི་
གདམས་ངག་བྱ་བ་ཉན་གསུངས། དེ་ནས་སྐྱེ་བ་འདིའི་གོང་མར་མཐའ་་་
འཁོབ་རྒྱ་མཚོའི་འགྲམ་དུ། བྲམ་ཟེ་རྒྱལ་བ་ཤེས་རབ་ཅེས་བྱ་བར་སྐྱེས་པ་ལ།
ཁོ་བོས་དབང་བཞི་རྫོགས་པར་བསྐུར། དེ་དུས་འདི་བསྟན་བཅོས་ལ་ཤིན་ཏུ་
མཁས། སྒོམ་པ་ལ་ཡང་བག་ཆགས་བཞག་པས། ད་ལྟ་སྒོམ་ལ་ངེས་ཤེས་སྐྱེ་
སླ་བར་བྱུང་བ་ ཡིན་གསུངས། ཡང་རིན་པོ་ཆེའི་ ཞལ་ནས། བྱང་ཆུབ་
སེམས་དཔའ་སྲིད་པ་ཐ་མ་བའི་ལུས་ཀྱིས་སེམས་ཅན་གྱི་དོན་མཛད་པ་གཟིགས་
གསུངས། དེ་ཇི་ལྟར་ལགས་ཞུས་པས། རྒྱལ་གྱི་གནས་བརྟན་འདྲེ་ཆུད་པ་
དེ་སྤྲུལ་པ་གསུམ་གྱིས་སེམས་ཅན་གྱི་དོན་བྱེད་དངོས་རྒྱལ་གྱི་དེ་ཡིན། སྤྲུལ་པ་
ནི་རྒྱ་གར་ན་ཡོད། ཡང་སྤྲུལ་རྒྱ་གར་དང་བལ་པོའི་བར་ན་ཡོད། དེ་དཔལ་
ཕག་ཚང་བའི་སྐྱེ་བ་ཡིན། སྔོན་ཐོག་མཐའ་མེད་པའི་དུས་ནས་ཁོ་བོའི་སློབ་མ་
ཡིན་གསུངས། ཡང་རིན་པོ་ཆེའི་ཞལ་ནས་མི་ཉག་གི་རྒྱལ་པོ་དེ་ཁ་ཅིག་དགེ་
བའི་བཤེས་གཉེན་གླང་རི་ཐང་བའི་སྐྱེ་བར་བྱེད་དེ་མ་ཡིན། རྣལ་འབྱོར་གྱི་
དབང་ཕྱུག་མ་ཏཾ་གི་བའི་སྐྱེ་བ་ཡིན་གསུངས། རྒྱལ་པོ་སྐྱེ་བའི་དགོས་པ་ནི་
ཡབ་རྒྱལ་པོ་ལ་ ཕན་འདོགས་ པ་དང༌། རྒྱལ་ཁམས་ཀྱི་སེམས་ཅན་རྣམས་་
བསོད་ནམས་ཀྱི་ལས་ལ་འགོད་པ་དང༌། རྒྱལ་པོ་བཙན་པས་བཙོན་མང་པོ་
བཀྲོལ་བ་རྣམས་མ་འོངས་པའི་དུས་ན་གདུལ་བྱར་འགྱུར་བར་དགོངས་པ་ཡིན།
རྒྱལ་པོ་དེ་དང་ཡང་ཁོ་བོ་འབྲེལ་བ་ཤིན་ཏུ་ཟབ། དགེ་བཤེས་གཙང་པོ་བ་
ཁྱོད་མི་ཉག་གི་རྒྱལ་ཁམས་སུ་བཞུད་ལ་རི་བོ་ཧ་ལ་ཤན་དུ་སྒོམས་དང་། དེ་ན་
ཊཱ་ཀི་མ་གསེར་གྱི་མཆེ་བ་ཅན་བྱ་བ་ཡོད། དེས་ཁྱོད་ཀྱི་འཕྲིན་ལས་ཐམས་
ཅད་བསྒྲུབ་པར་འགྱུར། སེམས་ཅན་མང་པོ་ལ་ ཕན་ཐོགས་པར་འདུག་་་་
གསུངས། མཚུར་ཕུར་བཞུགས་པའི་ཚེ། ནུབ་ཅིག་གི་རྨི་ལམ་ན་མངའ་རིས་
ནས་པུ་ཧྲང་དུ་བྱོན་ཏེ། མཐའ་འཁོབ་བུདྡྷ་ན་ཞེས་བྱ་བར་སླེབས་པས། དེ་
30



ན་རྣལ་འབྱོར་བ་དཔོན་སློབ་གཉིས་དང་ཕྲད། སུ་ཡིན་དྲིས་པས། ཨིནྡ་བུ་
དྷི་ཡིན་ཟེར། གདམས་ངག་ཞུ་ཞེས་གསོལ་བ་བཏབ་པས། རྗེ་བཙུན་མ་
ཞལ་བཞི་ཕྱག་བཅུ་གཉིས་མའི་སྒྲུབ་ཐབས་ལས་ཁ་ཚར་དང་བཅས་པ་བསྟན། །
ཡང་མཚུར་ཕུར་བཞུགས་པའི་ཚེ། རྡོ་རྗེ་ཕག་མོ་ཞལ་བཞི་མ་ཡབ་དང་
བཅས་པ་དཔའ་མོ་སུམ་ཅུ་སོ་དྲུག་གིས་བསྐོར་བ་ཞལ་གཟིགས་ཏེ། ལྷ་བཟོ་
ཞང་སྟོན་རྡོར་པོ་ལ་ཞལ་གཟིགས་ཇི་ལྟ་བ་བཞིན་རི་མོར་བྲིས་ནས། སྒྲུབ་
ཐབས་གཞོན་ནུ་ལ་སྦྱིན་གསུངས་ནས་གནང་ངོ༌། ། ཡང་སྒྲུབ་ཐབས་དེའི་བྱིན་
རླབས་མང་དུ་མཛད་ཅིང་གཞན་ལ་གསུངས་པས། ནུབ་གཅིག་གི་རྨི་ལམ་ན།
ནམ་མཁའ་འཇའ་འོད་ཀྱི་གུར་ཕུབ་པའི་དབུས་ན། བུ་མོ་གོས་དམར་པོ་གོན།
ཐོད་དམར་པོ་བཅིངས་ཤིང་རྒྱན་ཆ་ལྔས་བརྒྱན་པ། འཁོར་བཞིས་བསྐོར་བ་
ཞིག་གི་ཞལ་ནས། ཟབ་མོའི་དོན་གང་དགར་དགར་མ་བཤད་གསུང་བ་་་
གཟིགས། ཕྱིས་ཞོ་འཕྲང་གི་གནས་སུ་ཉི་ཤུ་ལྔ་ལ་ཆོས་འདིའི་བྱིན་རླབས་་
མཛད་པའི་དུས། བྱེ་རུའི་རི་ལྟ་བུའི་བྲག་དམར་པོ་ཤིང་ཅུང་ཟད་སྐྱེས་པའི་
ལོགས་ལ་སྔར་གྱི་བུ་མོ་ལྔ་པོ་དེ་ཅུང་ཟད་ཁྲོས་པའི་རྣམ་འགྱུར་དང་བཅས་ཏེ་
འདུག ཁྱེད་སུ་ཡིན་དྲིས་པས། ང་ནི་སུ་ཡིན་མ་ཤེས་ན། རྒྱལ་པོའི་བུ་མོ་
ལ་གླི་ཡིན། ཟབ་མོའི་དོན་གང་དགར་དགར་མ་བཤད་གསུངས། ཡང་ཉི་
ཤུ་བརྒྱད་ལ་བླ་མ་ཁམས་པ་ལུང་པ་ལ་བྱིན་རླབས་མཛད་པའི་ནུབ་མོར་ནམ་
མཁའ་ལ་སྤྲིན་དཀར་པོ་སྲབ་མོ་ཆལ་ཆིལ་དུ་འཕྱུར་བའི་ནང་ན་སྔར་གྱི་བུ་མོ་ལྔ་
པོ་དེ་ཤིན་ཏུ་ཁྲོས་ཤིང་། ཟབ་མོའི་དོན་གང་དགར་དགར་བཤད་མི་ཉན་བྱས་
པས་མི་ཉན་ཟེར་ནས་བཞུད་པ་གཟིགས། གདམས་པ་འདི་ཤིན་ཏུ་གཉན་
ཞིང་བྱིན་རླབས་ཆེ་བར་འདུག་གསུངས། དེའི་ཚེ་ཏྲེ་བོ་སྒོམ་ཆེན་ཞིག་ནད་
ཀྱིས་ཤིན་ཏུ་སྡུག་བསྔལ་ནས་བླ་མ་ལ་གསོལ་བ་བཏབ་པས། དེ་ཉིད་དུ་བྱོན་
ཏེ་ཞབས་དབང་མཛད་པ་ལ། ཕྱག་འཚལ་བར་བརྩམས་པ་ལ། ཕྱག་འཚལ་
3）



མི་དགོས་ད་ལན་ཁྱོད་ལ་ནད་ཀྱི་བར་ཆད་མི་འོང་གསུངས་ནས་འཇའ་བཞིན་དུ་
ཡལ་ལོ། ། དགེ་བཤེས་སུམ་པས་དགྱེས་རྡོར་དུ་མཐོང་། སློབ་དཔོན་དབྲ་
སྟོན་གྱིས་ཁ་དོག་ལྔར་རེ་མོས་ཀྱིས་མཐོང་། སློབ་དཔོན་སངས་རྒྱས་ཀྱིས་་
བཅོམ་ལྡན་འདས་རྣལ་འབྱོར་མ་ཞལ་ནས་འོད་ཟེར་འཕྲོ་ཞིང་ནམ་མཁའ་ལ་
བཞུགས་ པར་ མཐོང་། ཕྱིས་ འདས་ ནས་ ཀྱང༌ ཡང་ དང་ ཡང༌ དུ་ མཐོང་།
གཙང་པ་ཚུལ་སེང་གིས་དབང་བསྐུར་ཞུས་པའི་ཚེ། རིན་པོ་ཆེ་པ་དགྱེར་རྡོར་
ཞལ་བརྒྱད་ཕྱག་བཅུ་དྲུག་པར་གྱུར་པའི་ཐུགས་ཀ་ནས་འོད་ཟེར་དམར་པོ་བྱུང་
སྟེ། གྲྭ་པ་རྣམས་ལ་འོད་ཀྱི་སྣ་ཟུག་པར་མཐོང་། དགེ་བཤེས་ཤེས་རབ་སེང་
གེས་རྗེ་བཙུན་རྡོ་རྗེ་རྣལ་འབྱོར་མར་མཐོང་། ཡང་བླ་མ་རིན་པོ་ཆེ་ལ་སྤྱིར་བླ་
མ་དུ་ཙམ་བཞུགས་ཞུས་པས། མཚན་ཉིད་དང་སྔགས་ཀྱི་སློབ་དཔོན་མང་དུ་
བཞུགས་ཏེ། ཁྱད་པར་གྲུབ་པ་ཐོབ་ངེས་བླ་མ་དགུ་ཡོད་པ་ཡིན་གསུངས།
དེ་རྣམས་གང་དང་གང་ལགས་ཞུས་པས། བླ་མ་ལྷ་རྗེ་རིན་པོ་ཆེ་དང་། རྗེ་
སྒོམ་ཚུལ་དང༌། མངའ་བདག་རས་ཆུང་པ་དང༌། གྲུབ་ཐོབ་རྫོང་པ་དང༌།
བླ་མ་སྤྲིན་ཕུག་པ་དང་། དཔལ་ཆེན་རྒ་ལོ་དང་། བླ་མ་ཨ་སེང་དང༌། བླ་
མ་ཀྲ་ན་བ་ཆེན་པོ་དང་། བླ་མ་བཻ་རོ་དང༌། ཡོན་ཏན་ཐམས་ཅད་དང་ལྡན་
པའི་བླ་མ་དེ་དགུ་ཡིན་ཞིང༌། གཞན་ཡང་རྣལ་འབྱོར་མ་དང་རྣལ་འབྱོར་གྱི་
དབང་ཕྱུག་མཚན་བརྗོད་པར་དཀའ་བ་མང་དུ་བཞུགས་གསུངས། བླ་མ་དེ་
རྣམས་དང་གཞན་ཡང་བླ་མ་རྣམས་ཀྱི་སྐུའི་སྐྱེ་བ་བཞེས་ཚུལ་ཞུས་པས། རྗེ་
བཙུན་མར་པ་ལྷོ་ཕྱོགས་དཔལ་གྱི་རི་དང་ཉེ་བའི་ཤྲཱི་ན་ག་རའི་གྲོང་ཁྱེར་དུ།
པཎྜི་ཏ་ཞིག་ཏུ་སྐུ་འཁྲུངས་ནས་རྣལ་འབྱོར་པར་ཡང་མཛད་དེ་འགྲོ་བའི་དོན་
དཔག་ཏུ་མེད་པ་མཛད་གསུངས། བླ་མ་ལྷ་རྗེ་རིན་པོ་ཆེ་ནི། ཁ་ཆེ་དང་རྒྱ་
གར་གཉིས་ཀྱི་བར་གྱི་ཀརྨ་པ་ཞེས་བྱ་བའམ། གྲོང་ཁྱེར་པདྨ་ཅན་ཞེས་བྱ་བར་
ཞི་བའི་གོ་ཆ་ཞེས་གྲགས་པར་སྐུ་འཁྲུངས། རེས་དགེ་སློང་དུ་མཛད། རེས་
32



རྣལ་འབྱོར་པར་མཛད། སློབ་དཔོན་ཆེན་པོ་ནག་པོ་སྤྱོད་པ་བ་དང་། བིརླུ་
པ་བཞིན་དུ་སྤྱོད་པ་སྣ་ཚོགས་ཀྱི་སྒོ་ནས་སེམས་ཅན་གྱི་དོན་མཛད། དེར་ད་
ལྟ་འདིའི་སློབ་མ་བཞི་བཅུ་ཙམ་སྐྱེས་འདུག་གསུངས་སོ། །སྤྱིར་བླ་མ་ལྷ་རྗེ་ལ་
སྤྲུལ་པ་གསུམ་ཡོད་དེ། གཅིག་ནུབ་ཕྱོགས་བདེ་བ་བཀོད་པའི་ཞིང་ཁམས་
བྱང་ཆུབ་སེམས་དཔའ་དྲི་མེད་གྲགས་པ་ཞེས་བྱ་བར་མཚན་བཟུང་ནས་སེམས་
ཅན་དཔག་ཏུ་མེད་པའི་དོན་མཛད། ཡང་ཤར་ཕྱོགས་མུ་ཏིག་བརྒྱན་པ་ཞེས་
བྱ་བ་ན་བྱང་ཆུབ་སེམས་དཔའ་དྲི་མེད་ཟླ་བ་ཞེས་བྱ་བར་གྱུར་ནས་སེམས་ཅན་
མང་པོའི་དོན་མཛད། གྲོང་ཁྱེར་པདྨ་ཅན་དུ་གདོས་བཅས་ཡལ་ནས་རབ་
འབྱམས་སྟོང་གི་འཇིག་རྟེན་གྱི་ཁམས་ཨ་ཤོ་ཀ་ཞེས་བྱ་བར་མངོན་པར་རྫོགས་
པར་ སངས་ རྒྱས་ པ་ཡིན་གསུངས། རྗེ་སྒོམ་པ་ནི། རྒྱ་གར་ནུབ་ཕྱོགས་་་་
གནས་ཉེར་བཞིའི་ཡ་གྱལ་ཀོང་ཀ་ཞེས་བྱ་བའི་ཡུལ་དུ་སྐུ་འཁྲུངས། མུ་སྟེགས་
ཀྱི་རྒྱལ་པོ་བཏུལ་ནས་སེམས་ཅན་མང་པོའི་དོན་མཛད་གསུངས། མངའ་
བདག་རས་ཆུང་པ་ནི་རྒྱ་གར་དང་བལ་པོའི་བར་དུ་རཏྣ་སུ་ཁ་ཞེས་བྱ་བར་སྐུ་
འཁྲུངས། སྤྱོད་པ་སྣ་ཚོགས་ཀྱི་སྒོ་ནས་སེམས་ཅན་གྱི་དོན་མཛད། གྲུབ་
ཆེན་རྫོང་པ་ནི་ཁ་ཆེ་དང་ཨུ་རྒྱུན་གཉིས་ཀྱི་མཚམས་སུ་སྐུ་འཁྲུངས། སྔར་གྱི་
ཕྱག་རྒྱ་མོ་དེ་ཡང་དེར་སྐྱེ་བ་གཟུང་ནས་ཞབས་ཏོག་བྱེད་དེ། སྤྱོད་པ་སྣ་་
ཚོགས་ཀྱི་སྒོ་ནས་འགྲོ་བའི་དོན་མཛད། བླ་མ་སྤེན་ཕུག་པ་ནི་ལ་སྟོད་གཙང་
པོར་དགའ་བའི་ཡེ་ཤེས་ཞེས་བྱ་བར་སྐུ་འཁྲུངས། བླ་མ་དཔལ་ཆེན་པོ་ནི་བྱང་
ཕྱོགས་འཇིག་རྟེན་གྱི་ཁམས་མུ་ཏིག་དྲ་བས་བརྒྱན་པ་ཞེས་བྱ་བ་ན་དཔལ་གྱི་
འབྱུང་གནས་སྦས་པ་ཞེས་བྱ་བར་སྐུ་འཁྲུངས། སེམས་ཅན་གྱི་དོན་མཛད།
སློབ་དཔོན་ཀྲ་ན་བ་ནི་ཅོག་རོ་འབྲི་འཚམས་ཀྱི་སྲིབ་རི་ན་ཡེ་ཤེས་འབྱུང་གནས་
གྲགས་པ་ཞེས་བྱ་བར་སྐུ་འཁྲུངས། བླ་མ་དངུལ་ཆུ་བི་རོ་བ་དེ་ཏོང་ཁུན་རྒྱལ་
པོའི་སྲས་སུ་སྐུ་འཁྲུངས། སློབ་དཔོན་ཕྱང་པ་དེ་ཁ་ཆེའི་གྲོང་ཁྱེར་ཀྲིག་བསྟན་
33



དུ་པཎྜི་ཏ་ཞིག་ཏུ་སྐུ་འཁྲུངས། མཁན་པོ་ས་ཕུག་པ་དེ། རྒྱ་གར་ཕྱོགས་སུ་སྐུ་
འཁྲུངས་ནས་སེམས་ཅན་མང་པོ་ལ་ཕན་ཐོགས་གསུངས། སློབ་དཔོན་ཤབ་
སྟག་དུར་བ་དེ་འཛམ་བུ་གླིང་གི་ནུབ་ཕྱོགས་ཕྲད་པ་གྲོང་ཁྱེར་བདེ་ལྡན་དུ་་
གྲགས་པ་མཐའ་ཡས་ཤེས་བྱ་བར་སྐུ་འཁྲུངས། སེམས་ཅན་བྱེ་བ་ཙམ་གྱི་དོན་
མཛད། དགེ་བཤེས་ཞུ་དོན་མོ་རི་པ་དེ་འཛམ་བུའི་གླིང་ཟད་པའི་མཐར་རི་བོ་
པོ་ཏ་ལའི་འདབས་ན་ཆོས་བརྡའི་སྒོ་ནས་གསུང་བ་ཞིག་ཏུ་སྐུ་འཁྲུངས། སློབ་
དཔོན་པ་ཚབ་ལོ་ཙཱ་བ་དེ་ཁ་ཆེའི་གྲོང་ཁྱེར་ཀྲིག་བསྟན་གྱི་ཕ་རོལ་ན་པཎྜི་ཏ་རིན་
ཆེན་འབྱུང་གནས་ཤེས་བྱ་བར་སྐུ་འཁྲུངས་ནས་འགྲོ་བ་མང་པོའི་དོན་མཛད།
སློབ་དཔོན་ཤེས་རབ་བྱང་ཆུབ་རི་བོ་བྱ་རྐང་གི་ཞོལ་དུ་སྐུ་འཁྲུངས། དགུང་ལོ་
བརྒྱུད་ནས་རབ་ ཏུ་བྱུང་སྟེ། དེང་སང་སྒྲུབ་པ་མཛད། སློབ་དཔོན་ཤེས་
རབ་རྡོ་རྗེ་དེ་འཕན་ཡུལ་རོང་དུ་སྐུ་འཁྲུངས། བཀའ་གདམས་པ་བསྟན་ནས་
སྒྲུབ་པ་མཛད། སློབ་དཔོན་འཕགས་པ་སྟོན་ཆོས་དེ་བལ་ཡུལ་ཕམ་མཐིང་དུ་
རྣལ་འབྱོར་པ་ཞིག་ཏུ་སྐུ་འཁྲུངས་ནས་ཕྱག་རྒྱ་མ་ཞིག་དང་ལྡོམ་བུ་བྱེད། ཡང་
ཆོས་རྗེའི་འདས་མཆོད་ཅིག་གི་དུས་སུ། བླ་མ་ལྷ་རྗེའི་སློབ་མ་བཞིས་སེམས་
ཅན་གྱི་དོན་རླབས་པོ་ཆེ་བྱེད་པ་མཐོང་ནས་གད་མོ་ཞིག་ཤོར། དགེ་བཤེས་
ཤེས་རབ་འབུམ་གྱིས་དེ་ཅི་ཡིན་དྲིས་པ་ལ། ནུབ་ཕྱོགས་ན་གསེར་སྒོམ་ཡེ་ཤེས་
སྙིང་པོ་དང་། ཡ་ཟི་སྔོན་མོ། ཤར་གྱི་ཕྱོགས་ན་བྱང་ཆུབ་སེམས་དཔའི་སྤྱོད་
པ་བྱེད་པ་ཞིག་ཏུ་སྐྱེས་འདུག་གསུངས། ཤར་ཕྱོགས་ན་སྒོམ་པ་ཞི་མཛེས་དང་།
དྭགས་ པོ་ ཕག་ སྒོམ་ བཞི་ པོ་ དེས་ སེམས་ ཅན་ མང་ པོའི་ དོན་ བྱེད་ གསུངས།
ཡང་བླ་མ་ལྷ་རྗེ་རིན་པོ་ཆེའི་སློབ་མ་སྔ་ཤོས་དགེ་ཚུལ་ཞིག་ད་ལྟ་ལྷོ་ཕྱོགས་ཀྱི་
འཇིག་རྟེན་རྒྱལ་བུ་བདེ་སྤྱོད་བཟང་པོའི་གྲོང་ན་བྱང་ཆུབ་སེམས་དཔའི་སྤྱོད་པ་
བྱེད་པ་ཞིག་ཏུ་སྐྱེས་འདུག་གསུངས། ཡང་བླ་མ་རིན་པོ་ཆེའི་ཞལ་ནས་སྨོན་
ལམ་བཏབ་ནས་བླ་མ་ཁྱོད་འདི་ནས་ཚེ་འཕོས་ཏེ། ནུབ་ཕྱོགས་པདྨ་ཅན་དུ་



མཁན་པོ་མང་རིས་པ་ཚེའི་རིག་འཛིན་ཐོབ་པ་དེའི་མཁན་བུར་འགྱུར། སྔོན་ ，
ཡང་སྐྱེ་བ་བཞིར་པདྨ་ཅན་དུ་མཁན་སློབ་ཀྱི་འབྲེལ་པ་ཐོབ། ད་ལྟ་འདི་དང་
ཁྱོད་སྐྱེ་བ་ལྔར། བར་མ་ཆད་པར་རབ་ཏུ་བྱུང་གསུངས། ཡང་གྲུ་བཞི་་
དགོན་དུ་བཞུགས་པའི་དུས་སུ་སློབ་མ་སྒོམ་ཆེན་ཞིག་ཤི་བ་ལ་རིན་པོ་ཆེ་པའི་
ཞལ་ནས། སྒོམ་པ་དེ་མདོ་ཁམས་སྨད་འཛམ་ཡུལ་གྱི་ས་ཆར་སྐྱེས་འདུག་་
གསུངས། ཕྱིས་འཛམ་ཡུལ་དུ་བྱོན་པའི་ཚེ། ཁྲོམ་ཆེན་པོའི་གསེབ་ཏུ་བྱིས་
པ་གཞན་ལས་སྤོབས་པ་ཆེ་བ་དད་པ་དང་ལྡན་པ་ཞིག་བྱུང་སྟེ། སྔར་གྱི་སྒོམ་
པ་དེའི་སྐྱེ་བ་དེ་འདི་ཡིན་གསུངས། སྒོམ་ཆེན་བཟང་པོ་ཞིག་བྱུང་སྟེ་འཛམ་སྐྱེ་
བ་གསུམ་པ་ཞེས་གྲགས་སོ། །ཡང་ཁམས་སུ་བཞུགས་པའི་ཚེ། ཞལ་སྔར་
བཙུན་པ་ཞིག་ཤི་བ་གཙང་རོང་དུ་རབ་སྟོན་དར་མ་གྲགས་ཀྱི་བུར་སྐྱེས་འདུག་
གསུངས། ཅང་མ་འགོར་བར་ནམ་མཁའ་གྲགས་ཀྱི་ནུ་བོ་ཤི་བ་དེ་སུམ་ཅུ་རྩ་
གསུམ་ན་ལྷ་ལོངས་སྤྱོད་ཅན་ཞིག་གནས་ཡོད་པ་ཞིག་ཏུ་སྐྱེས་འདུག་གསུངས།
དེ་ལྟ་བུའི་མཁྱེན་ཚུལ་ནི་བསམ་གྱིས་མི་ཁྱབ་སྟེ། འདིར་རེ་རེ་ཙམ་བཀོད་པ་
ཡིན་ཞེས་རྣམ་ཐར་རྣམས་སུ་འབྱུང་། སྤྱིར་རྗེ་དེ་ཉིད་ཀྱི་སྔོན་བསྐལ་པ་དཔག་
ཏུ་མེད་པའི་སྐྱེས་རབས་ཚད་མེད་གཞལ་དུ་མེད་པ་དག་ཀྱང་གསལ་བར་མཁྱེན་
ཅིང་། ཁྱད་པར་ཤར་ཕྱོགས་ཀྱི་འཇིག་རྟེན་གྱི་ཁམས་བཻཌཱ་རྱའི་ཞིང་ཞེས་བྱ་
བར་སྐུ་འཁྲུངས་ཏེ། དགེ་སློང་གི་ཚུལ་བཟུང་ནས་སེམས་ཅན་གྱི་དོན་དཔག་
ཏུ་མེད་པ་མཛད་དོ། །ཡང་ལྷོ་འཛམ་བུའི་གླིང་དང་། ནུབ་བ་ལང་སྤྱོད་ཀྱི་
བར་ན་གླིང་ཕྲན་དྷ་རི་ཐ་ཞེས་བྱ་བ་ཡོད་དེ། དེར་སེམས་ཅན་གྱི་དོན་དུ་སྐུ་
འཁྲུངས། དེའི་དུས་ན་བླ་མ་ལྷ་རྗེ་རིན་པོ་ཆེ་རྣལ་འབྱོར་གྱི་དབང་ཕྱུག་སུ་
རཏ་པ་ཞེས་བྱ་བར་གྲགས་པས་བླ་མ་མཛད། བྱང་ཆུབ་ཀྱི་མཆོག་ཏུ་སེམས་
བསྐྱེད་པ་ཆོ་ག་ལག་ལེན་དང་བཅས་པ་ཞུས་ཤིང་ཐུགས་ཉམས་སུ་བཞེས་སོ། །
ཡང་འཛམ་བུ་གླིང་འདིའི་རྒྱ་གར་ཨུ་རྒྱན་གྱི་ཡུལ་དུ་ཟུར་དྷ་ཏི་ཞེས་བྱ་
35



བར། རྣལ་འབྱོར་པ་ཨུ་ ཏྟིཊྛ་ཞེས་བྱ་བ་མགར་བའི་རིགས་སུ་སྐུ་འཁྲུངས།
སློབ་དཔོན་མེད་དེ་རང་བཞིན་གྱི་རྣལ་འབྱོར་པ་ནུས་ པ་ མཆོག་ ཏུ་ གྱུར་པ།
སྐལ་ལྡན་རྣམས་རྡོ་རྗེ་ཐེག་པའི་ལམ་ལ་འདྲེན་པར་མཛད་དོ། །ཡང་ནུབ་བ་
ལང་སྤྱོད་ཀྱི་གླིང་དུ་བྲམ་ཟེའི་རིགས་སུ་སྐུ་འཁྲུངས་ཏེ། དགེ་སློང་དྷཱརྨ་ཨ་དྷིཥྛ་
གསང་མཚན་དྷརྨ་ཤྲཱི་ཞེས་བྱ་བ་རྗེ་བཙུན་ཏི་ལླི་པ་ལ་གདམས་པ་དང་རྗེས་སུ་
བསྟན་པ་ཞུས་ཏེ་སེམས་ཅན་གྱི་དོན་མཛད་དོ། །ཡང་བ་ལང་སྤྱོད་ཀྱི་གླིང་དེ་
ཉིད་དུ་མུ་སྟེགས་སྡིག་སྤྱོད་ཀྱི་རྒྱལ་པོ་དར་མ་ཤཱི་ལ་ཞེས་བྱ་བ། སངས་རྒྱས་ཀྱི་
བསྟན་པ་ལ་མི་མོས་ཤིང་སེམས་ཅན་ལ་གནོད་པ་བྱེད་པ་ཞིག་ཡོད་པ་འདུལ་
བའི་དོན་དུ། རྒྱལ་པོའི་གླང་པོ་ཆེ་བདུན་བརྒྱའི་ནང་ནས་ཤིན་ཏུ་སྟོབས་ཆེ་
བའི་གླང་པོ་ཞིག་ཏུ་སྐུའི་སྐྱེ་བ་བཞེས། རེ་ཞིག་གི་ཚེ་རྒྱལ་པོ་དམག་གི་དཔུང་
མང་པོ་དང་བཅས་ཏེ་ཕྱིན་པའི་ལམ་དུ་སྡིག་ཅན་རྒྱལ་པོ་བརྫིས་ཏེ་བསད་པས།
སངས་རྒྱས་ཀྱི་བསྟན་པ་ལ་ཕན་པ་དང༌། རྒྱལ་པོ་ངན་སོང་དུ་འགྲོ་བ་ལས་
ཟློག་སྟེ་དགེ་བ་ལ་བཀོད། ད་ལྟའི་ཡོན་བདག་དགོན་པ་བ་འདི་ཡིན་་་་་
གསུངས། ཡང་རྒྱ་གར་ཤར་ཕྱོགས་ཀ་ལིངྐའི་རྒྱལ་ཁམས་སུ་སྐུ་འཁྲུངས་ཏེ།
རྒྱལ་པོ་ཟླ་བས་རྣམ་པར་གནོན་པ་ཞེས་བྱ་བར་གྱུར། བླ་མ་ལྷ་རྗེ་རིན་པོ་ཆེ་
སངས་རྒྱས་ཡེ་ཤེས་ཞབས་ཞེས་བྱ་བར་གྱུར་ནས་བླ་མ་མཛད། དེའི་སློབ་་
དཔོན་འཇམ་དཔལ་བཤེས་གཉེན་ཨ་བ་དྷུ་ཏི་པ་ཡིན་ཏེ། ད་ལྟ་རྗེ་བཙུན་མི་
ལར་གྲགས། དེའི་ཚེ་རྒྱལ་པོ་དཔལ་ལྡན་འབྲས་སྤུངས་ཀྱི་མཆོད་རྟེན་སྐོར་བ་
ལ་བྱོན་པའི་ལམ་དུ་ནམ་མཁའ་ལས་སྒྲ་གྲགས་པ། ཁྱོད་ད་དུང་དངོས་གྲུབ་མི་
ཐོབ་སྟེ། རང་གི་གནས་སུ་སོང་ལ་འདུས་བྱས་ཀྱི་དགེ་བ་གྲུབ་ཚད་གྱིས་ཤིག་
བྱ་བ་གསུངས། དེར་རྒྱལ་པོས་དགེ་འདུན་གྱི་སྡེ་འཛུགས་པ་ལ་སོགས་དགེ་རྩ་
དཔག་ཏུ་མེད་པ་མཛད། སླར་མཆོད་རྟེན་བསྐོར་བས་ཐུན་མོང་གི་དངོས་
གྲུབ་མ་ལུས་པ་ཐོབ། སླར་འབྱོན་དུས་ཁྱི་གཉིས་རྗེས་ལ་འབྲངས་པས་ཀྱང་



ཐུན་མོང་གི་དངོས་གྲུབ་ཐོབ། ད་ལྟ་ཨུ་རྒྱན་གྱི་མཁའ་འགྲོ་མ་གཞན་ལས་
གདུག་རྩུབ་ཆེ་བ་གཉིས་སུ་གྱུར་ཡོད། དེ་དུས་ཀྱི་རྒྱལ་པོའི་འཁོར་དང་ཀ་
ལིངྐའི་ མི་ མང་ པོ་ ས་སྨད་འདིར་ སྐྱེས་ ཡོད་དེ། སྟོན་ པ་ སངས་ རྒྱས་ དང་།
དགེ་བཤེས་རིན་ཆེན་རྒྱལ་མཚན་གཉིས་ལ་དེ་དུས་ཐུན་མོང་གི་དངོས་གྲུབ་མང་
པོ་ཡོད་པ་ལ། ད་ལྟ་མེད་པ་འདི་དེ་དུས་བསྒྲུབས་ཤིང་ད་ལྟ་མ་བསྒྲུབས་པས་
ལན་པར་འདུག དེའི་ཚེ་ཁྱོད་བཅུ་གསུམ་གྱིས་ཁོ་བོ་ལ་གསོལ་བ་ཐེབས་ཏེ།
སྟོན་པ་སངས་རྒྱས་དང༌། རིན་ཆེན་རྒྱལ་མཚན། ཡོན་ཏན་འོད། ཡོན་
ཏན་བླ་མ། དགེ་འདུན་གྲགས། སྨོན་ལམ་བླ་མ་རྣམས་དབུས་ན་ཡོད་ལ།
གཅིག་ཏྲེ་ན་ཡོད་གསུངས། ཡང་ནུབ་ཕྱོགས་ཨུ་རྒྱུན་དུ་རྗེ་བཙུན་ཏིལླི་པའི་
སློབ་མ་ནུས་པ་མཆོག་ཏུ་གྱུར་པའི་རྣལ་འབྱོར་པ་ ཤཱི་ལ་དནྟི་ཞེས་བྱ་བར་སྐུ་
འཁྲུངས། ཚལ་དང་ནགས་འབའ་ཞིག་ཏུ་བཞུགས་ཏེ། དེ་དུས་དབང་་་
བསྐུར་བའི་སློབ་མ་བཞི་ད་ལྟ་འདིར་ཡོད་དེ། རྡོ་རྗེ་འབུམ། སྒོམ་སྔོན།
ཤཱཀྱ་ཤེས་རབ། ཆོས་དཔལ་རྣམས་ཡིན་ནོ་གསུངས། ཡང་འཛམ་བུའི་གླིང་
འདིའི་བྱང་གི་མཐའ་ཟད་པའི་བྱང་ཤར་མཚམས་ན། ཆུ་ཀླུང་མེ་ཏོག་པདྨས་
བརྒྱན་པ་ཞེས་བྱ་བར་འཁྲུངས་ཏེ། དགེ་སློང་ངྷརྨ་ཀིརྟི་ཞེས་བྱ། མཁན་པོ་
ནི་བྲམ་ཟེ་སཛྫ་ཞེས་བྱ་བ་ཡིན། དེ་དུས་ཀྱི་མཁན་བུ་བཞི་ད་ལྟ་ཡང་འདིར་
དགེ་བཤེས་བརྩོན་འགྲུས་ཤེས་རབ་དང་། རིན་ཆེན་རྒྱལ་མཚན། མདོག་
མཁས་པ། མི་དགེ་ཇོ་སྲས་རྣམས་ཡིན། དགེ་བཤེས་ཕྱུ་པ་འདི་པཎྜི་ཏ་ཆུང་
ངུ་ཞིག་ཡིན་པ་ལ་ཁོ་བོས་སློབ་དཔོན་ཞུས། དགེ་བཤེས་རྡོ་རྗེ་སེང་གེ་འདི་དེ་
དུས་ཕྱུ་པའི་སློབ་མ་ཡིན་པ་ལ། ད་དུང་ཡང་ཁོང་གི་དྲུང་དུ་སྐྱེ་བར་འདུག་
གསུངས། དེའི་དུས་སུ་སློབ་དཔོན་ཆེན་པོ་ཌོམྦི་པ་ལ་རི་བོ་བྱ་སྐྱིབས་སུ་གསོལ་
བ་ཐེབས་པ་ཡིན་གསུངས། ཡང་ཤར་ཕྱོགས་ལུས་འཕགས་ཀྱི་གླིང་དུ་ཡབ་
རྒྱལ་པོ་དགེ་བ་བཟང་པོ་དང་། ཡུམ་ཤེས་རབ་མའི་སྲས་མོ་ཤེས་རབ་བཟང་



མོ་ ཞེས་ བྱ་ བར་ སྐུ་འཁྲུངས། གསང་ མཚན་ མཚོ་ སྐྱེས་ བྱང་ ཆུབ་ ཞེས་ བྱ།
རྒྱལ་བུར་སྐྱེས་ན་རྒྱལ་སྲིད་འཛིན་དགོས་ཤིང་སྡིག་པ་ངང་གིས་འཕེལ་བ་ལ་
འཇིགས་ནས་སྲས་མོར་སྐྱེ་བ་གཟུང་། ཡབ་ཡུམ་དགེ་བ་ལ་བཀོད་དེ། དེའི་
དུས་སུ་བླ་མ་ལྷ་རྗེ་འདི་དགེ་སློང་དྷཱརྨ་སིདྡྷི་ཞེས་བྱ་བར་བཞུགས་པ་ལ་སྡོམ་པ་
བླངས། ཡོ་བྱད་མང་པོ་ཡོད་པ་རྣམས་བླ་མ་ལ་ཕུལ་ནས་ཤིན་ཏུ་མཉེས་པར་
བྱས། ཆོས་ཀྱང་ཅི་ཞུས་ཞུས་གནང་བ་ཡིན་གསུངས། དེ་དུས་ཀྱི་ཁོ་བོའི་
གྲོགས་ད་ལྟ་འདིར། དགེ་འདུན་འོད། ཤེས་རབ་བླ་མ། སྨོན་ལམ་བླ་མ།
ཡོན་ཏན་འོད། ཡེ་ཤེས་འོད། ཡེ་ཤེས་འོད་ཟེར། གཞན་ཞིག་དང་བདུན།
ཕ་དགེ་བ་གྲགས། མ་དགེ་བ་བཟང་མོའི་བུ་སྤུན་དུ་གྱུར་པ་ཡིན་ནོ་གསུངས།
ཡང་ཤར་ལུས་འཕགས་དང་། ལྷོ་འཛམ་བུ་གླིང་གི་བར་ན། གླིང་གཡོག་
ཡོངས་སུ་གྲགས་པའི་མིང་རཏྣ་ཕ་ལ་ཞེས་བྱ་བར། གྲོང་ཁྱེར་རཱཛ་ཕ་ལའམ།
དྷརྨ་ཕ་ལ་ཞེས་པར་ཡབ་རྗེའུའི་རིགས་དྷཱརྨ་སྦས་པ་དང་། ཡུམ་སུ་མ་ཏིའི་
སྲས་སུ་པ་ཀིརྟི་ཞེས་བྱ་བར་སྐུ་འཁྲུངས། རབ་ཏུ་བྱུང་བའི་མཚན་རཏྣ་ཤྲཱི་ལ་
ཞེས་བྱ། དེའི་དུས་སུ་བླ་མ་ལྷ་རྗེ་འདི་དཔལ་གྱི་སྦས་པ་ཞེས་བྱ་བར་བཞུགས་
པ་ལ། མ་ཧཱ་མཱ་ཡ་དང་། སྒྲོལ་མ་ཡིད་བཞིན་འཁོར་ལོ་དང་། རྡོ་རྗེ་་་
སེམས་དཔའི་སྒྲུབ་ཐབས་ཞུས། དེ་དུས་ཁོ་བོ་སྤྱོད་པ་ནུས་པའི་རྣལ་འབྱོར་པ་
ཡིན་ཏེ། ལོ་བརྒྱ་དང་དྲུག་ཅུ་རྩ་བཞི་ཐུབ། དེ་དུས་ཀྱི་སློབ་མ་ད་ལྟ་འདིར།
ཡོན་ ཏན་ འོད། དགེ་འདུན་ འོད། ཡེ་ ཤེས་ བླ་ མ། སྨོན་ ལམ་ བླ་ མ།
འབྱུང་གནས་བླ་མ། རྒྱལ་མཚན་བླ་མ། གཙང་སྟོན་ཚུལ་སེང་། ཏྲེའི་
དགེ་བཤེས་དཀོན་མཆོག་དཔལ། རྡོ་རྗེ་ཤེས་རབ། བཀའ་གདམས་པ་་་
གཅིག་དང་བཅུ་ལ་སྒྲོལ་མ་དང་། དབང་གི་རབ་ཏུ་བྱེད་པ་ཞེས་བྱ་བའི་ཆོས་
བཤད། ཁོ་བོས་བླ་མ་ལྷ་རྗེ་ལ་ཚོགས་འཁོར་ཞིག་ཞུས་པའི་ཚེ། ད་ལྟའི་སློབ་
མ་ཁྱེད་ཉི་ཤུ་ཙམ་ཡོད་དེ། དགེ་བཤེས་བཀའ་གདམས་པ་སློབ་དཔོན་རིན་
38



ཆེན་རྒྱལ་མཚན། སྟོན་པ་སངས་རྒྱས། ཉེ་གནས་གཉིས། དཔོན་དགེ་
འདུན་གྲགས། སྨོན་ལམ་བླ་མ། རྡོ་རྗེ་ཤེས་རབ། དགེ་བཤེས་དཀོན་
མཆོག་དཔལ། སྟོན་པ་ཚུལ་སེང་རྣམས་དང་། བཙུན་པ་གཉིས་ཀྱང་ཡོད་
པ་ ལས། གཅིག་ ད་དུང་ འདི་ ཉིད་ ན་ ཡོད་ ལ། གཅིག་ དབུས་ སུ་ སྐྱེས།
ཡོན་བདག་དགོན་པ་བ་འདི་ཁྱིམ་བདག་ཕྱུག་པོ་ཞིག་གི་བུ་ཡིན་པས་ཡོན་བདག་
བྱས། སྐྱེ་བ་འདིར་ཡང་བྱས་ཤིང་ཕྱི་མར་ཡང་བྱེད། མཁན་པོ་ཀ་བྲག་པས་
ཁོ་བོའི་མཁན་པོ་སྐྱེ་བ་གཉིས་སུ་མཛད། དགེ་བཤེས་ས་ནག་པ་དང་། ཡུལ་
བར་པ་དང༌། གཞན་ཞིག་དང་གསུམ་ལ་སྐྱབས་འགྲོ་དང་འཇུག་པ་སེམས་
སྐྱེད་བཤད། གཅིག་གིས་བསླབ་བྱ་མ་བསྲུངས་པས་ད་ལྟ་དེ་ཉིད་ན་སྐྱེས་ཡོད།
གཅིག་མཁས་པ་ཆེན་པོ་པནྟི་ཏ་ཞིག་ཡིན་པས་བྱང་ཆུབ་སེམས་དཔའི་སྡོམ་པ་ཉི་
ཤུ་པ་བཤད། དགེ་བཤེས་བླ་མ་འོད་ནི་མདོ་སྨད་ཚེ་ཚང་དུ་སྐྱེས། རྒྱ་ནག་གི་
འགྲམ་ཡིན་ཏེ་དེ་ན་ཁོ་བོའི་སྐྱེ་བ་སྔ་མའི་སློབ་དཔོན་ཞིག་ཡོད། གྲུབ་ཐོབ་
ཟེར་ཉན་ཞིག་གསུངས། ཡང་བླ་མ་རིན་པོ་ཆེ་ཉིད་ཀྱི་མ་འོངས་པའི་རྣམ་པར་
ཐར་པའང་མང་དུ་གསུངས་ཏེ། རྒྱ་གར་གྱི་ནུབ་ཕྱོགས་ཨུ་རྒྱན་ནས་ཉིན་ལམ་
བཅུ་གཉིས་ཀྱི་བྱང་ ཤར་ན་ཀཱ་རྟི་ཀའི་གྲོང་ཁྱེར་ན། ཡབ་དྷརྨ་སིདྷི་དང་།
ཡུམ་མ་ཧཱ་པུ་ཛྷཱའི་སྲས་པྲཛྙཱ་ཤཱི་ལ་ཞེས་པའི་རྣལ་འབྱོར་པར་སྐྱེ། བླ་མ་ལྷ་རྗེ་
ཡང་གྲོང་ཁྱེར་པདྨ་ཅན་ན་མངལ་སྐྱེས་པའི་མཚན་ཞི་བའི་གོ་ཆ་ཞེས་པར་སྐྱེ།
དེའི་མུ་སྟེགས་ཀྱི་པཎྜི་ཏ་ཞིག་གིས་ཤེས་བྱའི་བདག་པོ་བྱས། བླ་མ་ལྷ་རྗེས་
ཤེས་པའི་བདག་པོ་བྱས་ནས་རྩོད་པས་བླ་མ་རྒྱལ་ནས། མུ་སྟེགས་པ་དེ་ནང་
པ་སངས་རྒྱས་པར་ཚུད་ནས་མིང་དྷརྨ་རཱ་ཛར་བཏགས་ནས། མུ་སྟེགས་ཀྱི་
རྒྱལ་པོ་དེའི་མིང་མ་ཧཱི་ཛི་ན་ཡིན། གྲོང་ཁྱེར་ཀཱ་རྟི་ཀ་ན་པཎྜི་ཏ་བོ་དྷི་བཛྲ་ཞེས་
པ་ནང་ན་ཡོན་ཏན་བཟང་པོ་ཡོད་པ་ཞིག་ཡོད། བླ་མ་ལྷ་རྗེ་དང་། དགེ་
སློང་སྒོམ་པ་དང་། ཞི་མཛེས་དང་། གར་སྟོན་དང་། གསེར་ཀོང་ཡེ་ཤེས་



སྙིང་པོ་དང་། བྲོམ་ཤི་ཡེ་ཤེས་སྙིང་པོ་དང་། ཡ་ཟི་སྔོན་མོ་དང༌། རྒྱ་ཆེ་
ཆུང་གཉིས་དང༌། གྲགས་མཛེས་དང་། ཉག་སྡེ་སྟོན་པ་དང༌། རོག་སྒོམ་
དང་། ཡོན་ཏན་སྙིང་པོ་སྟེ། རིག་པ་བརྟུལ་ཞུགས་ཀྱི་སྤྱོད་པའི་ནུས་པ་དྲུག་
ཡོད་པས། མུ་སྟེགས་ཀྱི་རྒྱལ་པོ་རྟོག་མེད་ཀྱི་སྒོ་ནས་བཏུལ་བ་དང༌། ཡུལ་ཀཱ་
རྟི་ཀའི་རྒྱལ་པོ་པཎྜི་ཏས་བཏུལ་བ་གཉིས་དུས་གཅིག་ཡིན། བླ་མ་ལྷ་རྗེ་དང་
ནང་པའི་པཎྜི་ཏ་དང་མུ་སྟེགས་ཀྱི་པཎྜི་ཏ་དང་གསུམ་ཀ་རྒྱལ་པོ་དེའི་མཆོད་
གནས་ཡིན། གྲོང་ཁྱེང་པདྨ་ཅན་དང་ཀཱ་རྟི་ཀ་གཉིས་ཀྱི་བར་ན་གྲོང་ཉུང་བ་
ཞིག་ཡོད་དེ། ཡུལ་ཕྱོགས་དེ་ཐམས་ཅད་མུ་སྟེགས་པ་ཡིན་པ་ལ། མ་ལུས་པ་
ནང་པ་སངས་རྒྱས་པ་བྱས། གྲོང་ཁྱེར་དེ་གཉིས་ཀྱི་མཚམས་ན་ཉིན་ལམ་
གཉིས་ཙམ་ཡོད། ང་དང་བླ་མ་ལྷ་རྗེ་ཡང་མཇལ། ཡོན་བདག་དགོན་པ་བ་
ཡང་དེ་ན་བློན་པོ་ཞིག་གི་བུར་སྐྱེས་ནས་རབ་བྱུང་བྱས། ཁྱེད་འགའ་ཡང་གྲོང་
ཁྱེར་ཀཎ་པར་སྐྱེ་སྟེ། ཡོན་ཏན་འོད་དང་། དགེ་འདུན་འོད་དང་། སྨོན་
ལམ་བླ་མ་དང་། ཡེ་ཤེས་འོད་དང་། སྟོན་པ་ཚུལ་སེང་དང༌། དགེ་འདུན་
གྲགས། ཁྱེད་བདུན་ལྷན་ཅིག་ཏུ་རྗེའུ་རིགས་སུ་སྐྱེ། གྲོང་ཁྱེར་དེ་གསུམ་
ཡང་ཕྱོགས་གཅིག་གི་ ཐབས་སུ་ཡོད། གཞན་ཡང་ཡུལ་ཕྱོགས་དེར་སློབ་་་་
དཔོན་རིན་ཆེན་རྒྱལ་མཚན་དང་། སྟོན་པ་སངས་རྒྱས་དང་། སྟོན་པ་བྱང་
ཆུབ་གྲགས་དང༌། སྟོན་བསོད་དང་། དཔོན་དར་མ་རཱ་ཛ་དང༌། ཤཱཀྱ་
ཤེས་རབ་དང་། སྒོམ་སྔོན་དང་། རྡོ་རྗེ་འབུམ་དང༌། དགེ་བཤེས་གྲགས་
རིན་དང་། དབང་ཕྱུག་གྲགས་དང་། འོད་ཟེར་བླ་མ་དང༌། ཡོན་ཏན་བླ་
མ་དང་། དར་མ་སེང་གེ་དང༌། རྡོ་རྗེ་བརྩོན་འགྲུས་དང༌། བྱང་པ་ལྷ་
བཟོ་ལ་སོགས་པ་ཁྱེད་མང་པོ་བླ་མ་ལྷ་རྗེ་དང་མཇལ་རྒྱུ་ཡིན་པ་ལ་མ་མཇལ་ཏེ།
སྐྱེ་བ་ཕྱི་མ་ལ་མཇལ་ནས་འོང་གསུངས། དེའི་རྗེས་སུ་བོད་ཡུལ་དབུས་ལྷོ་བྲག་
གྲུབ་པའི་གནས་བདུན་ཞེས་པར་སློབ་མ་ཞིག་གི་དོན་དུ་སྐྱེས་ཏེ་ཡུན་རིང་པོར་



མི་བཞུགས། ཁྱེད་འགའ་རེ་དང་དེར་འཕྲད་གསུངས། ཡང་རྒྱ་གར་ལྷོ་
ཕྱོགས་ཨུ་རུ་བི་ཤ་ཞེས་པར་མཁའ་འགྲོ་མའི་གནས་ཀོང་བྱ་བ་ཡོད་པ་དེར་སྐྱེ།
ས་ཕྱོགས་དེ་ན་པ་ཏན་ཞེས་པའི་གྲོང་ཁྱེར་དུ་ཡོན་བདག་དགོན་པ་བ་རྒྱལ་པོར་
སྐྱེས་ནས་ལམ་རྣལ་མ་ལ་དེར་ཚུད་ཆུག ཁྱེད་རྣམས་དང་ཡང་དེར་ང་དང་
མཇལ་ནས་གཟོད། ང་མི་དགོས་པ་མང་པོ་ཡང་འབྱུང་། འགྲོ་བ་གཞན་
མང་བ་ལ་ཕན་པར་འདུག་གསུངས། ཡང་སློབ་དཔོན་དཀོན་མཆོག་སེང་གེ་
ལ་སོགས་པས། བླ་མ་རིན་པོ་ཆེ་མངོན་པར་རྫོགས་པར་སངས་རྒྱས་པའི་དུས་
ན་འཁོར་གྱི་དང་པོ་གང་དང་གང་ལགས་ཞུས་པས། རྒྱ་གར་ལྷོ་ཕྱོགས་ལོ་ཀ་
བི་ཧ་རའི་གཙུག་ལག་ཁང་ན་རྣལ་འབྱོར་པ་མི་ཏྲ་ཛོ་ཀི་ཞེས་བྱ་བ་ཞིག་ཡོད་པ་དེ་
དང༌། ཡང་མངའ་རིས་ཀྱི་སྟོད་ན་སེམས་ཅན་གྱི་དོན་མང་པོ་མཛད་པའི་དགེ་
སློང་དགེ་བའི་བློ་གྲོས་ཞེས་བྱ་བ་ཞིག་ཡོད་པ་དེ་དང་། ཡང་མི་ཉག་ཆོས་ཀྱི་
རྒྱལ་པོའི་བླ་མ་རྒྱ་བེ་བུམ་རིང་མོ་ཞེས་ཀྱང་ཟེར། རྒྱ་བྱང་ཆུབ་སེམས་དཔའ་
ཞེས་ཀྱང་བྱ་བ་དེ་དང་། དགེ་བཤེས་དཀོན་མཆོག་སེང་གེ་ཁྱོད་དང་བཞི་ཡིན་
གསུངས། སངས་རྒྱས་པའི་མཚན་མི་གསུང་ཡང་། ཞང་རིན་པོ་ཆེའི་འཕྲང་
པོ་བྲག་གི་གཏེར་ལས་ཤོག་དྲིལ་སེར་པོ་ཞིག་བྱུང་བར། དུས་གསུམ་མཁྱེན་
པའི་བླ་མ་ནི། །མཚན་ནི་དྷརྨཱ་ཀི་ནཱི་ཡིན། །བྱམས་པའི་བསྟན་པའི་རྗེས་
ཐོགས་སུ། །སངས་རྒྱས་སེང་གེ་ཞེས་བྱ་བར། །བསྟན་པ་རབ་ཏུ་རྒྱས་པར་
འགྱུར། དྷམཱ་ཀཱི་རྟི་ཉིད་ཡིན་ནོ། །འདི་ནས་ཚེ་འཕོས་ཕྱི་མ་ལ། །ཀཱ་རྟི་ཀ་
ཡི་རྒྱལ་ཁམས་སུ། །ཁྲི་ཕྲག་དྲུག་དང་སྟོང་ཚོ་དྲུག ། ཐེ་ཚོམ་མེད་པར་ཤེས་
པར་གྱིས། །ཞེས་ལུང་བསྟན། ཡང་མཚུར་ཕུར་བཞུགས་པའི་ཚེ། རྨི་ལམ་
ན་རྒྱ་ནག་རི་བོ་རྩེ་ལྔའི་ཞོལ། ཤིང་སྣ་ཚོགས་ཀྱི་ཚལ་གཙུག་ལག་ཁང་མང་པོ་
ཡོད་པའི་སར་བྱོན་པས། བླ་མ་བཻ་རོའི་སྤྲུལ་པ་གསུམ་དང་མཇལ། བར་དོ་
དང་རྨི་ལམ་གྱི་མན་ངག་ཤིན་ཏུ་ཟབ་པ་གནང་། གདམས་ངག་གི་དྲི་གཏུགས་



མཛད་ཅིང་བཀའ་བསྩལ་པ་ སོགས་བསམ་གྱིས་མི་ཁྱབ་པ་བྱོན་ནོ། །ཡང་་
མཚུར་ཕུར་དབང་བསྐུར་མཛད་པའི་ཚེ། སེང་ལྡེང་ནགས་ཀྱི་སྒྲོལ་མ་གཙོ་
འཁོར་ལྔའི་ཞལ་གཟིགས། ཡང་གནས་དེ་ཉིད་དུ་བདེ་མཆོག་ལྷ་དྲུག་ཅུ་རྩ་
གཉིས་ཀྱི་དཀྱིལ་འཁོར་ཞལ་ གཟིགས། ཡང་མཚུར་ཕུར་བཞུགས་པའི་ཚེ།
ཤར་ཕྱོགས་ཀྱི་འཇིག་རྟེན་གྱི་ཁམས་ཤིག་ཏུ་བྱོན་པས། ས་གཞི་ཐམས་ཅད་མེ་
ཏོག་དཀར་པོས་ཁེབས་པ་འཇའ་ཚོན་གྱི་གུར་ཕུབ་པའི་དབུས་ན་བཅོམ་ལྡན་
འདས་ཐུགས་རྗེ་ཆེན་པོ་བཞུགས་པ་དང་མཇལ། སྨན་གྱི་རིལ་བུ་མང་པོ་་
གནང་སྟེ་འདི་ཀུན་གཞན་ལ་བྱིན་ན་ཕན་པར་འགྱུར་རོ་ཞེས་གསུངས་པ་་་་
གཟིགས། ཡང་མཚུར་ཕུར་དཔལ་བདེ་མཆོག་ཞལ་གཅིག་ཕྱག་གཉིས་པ་ཡུམ་
དང་བཅས་པ་ཞལ་གཟིགས། ཡང་མཚུར་ཕུར་སྔགས་མཆོད་ཅིག་མཛད་པའི་
དུས་སུ་བཅོམ་ ལྡན་འདས་དཔལ་གསང་བ་འདུས་པའི་དཀྱིལ་འཁོར་ཞལ་་་་་
གཟིགས། ཡང་མཚུར་ཕུར་རྗེ་བཙུན་མའི་མཆོད་པ་མཛད་པའི་ཚེ། དེ་ཉིད་
ཀྱི་ཞལ་གཟིགས། ཡང་མཚུར་ཕུར་དཔལ་གཤིན་རྗེའི་གཤེད་ཐོད་པ་བཞི་
དང་ བཅས་ པ་ ཞལ་ གཟིགས་ ཏེ། དེའི་ ཐུགས་ དམ་ གྱི་ ཐང༌ སྐུ་ ཡང་ བྲིས།
ཡང་མཚུར་ཕུར་ནུབ་ཅིག་གི་རྨི་ལམ་ན། ལྷོ་ནུབ་ཀྱི་མཚམས་ན་འུར་སྒྲ་ཆེན་
པོ་ཞིག་གྲགས་ཏེ་གཟིགས་པས། འོད་ཕུང་གི་ནང་དུ་བཞུགས་པའི་རྣལ་་་་
འབྱོར་པ་རུས་པའི་རྒྱན་ཅན། ཕྱག་ན་ཌ་མ་རུ་ཐོགས་པ་ཞིག་ན་རེ། ཁོ་བོ་
མེ་ཏྲི་པ་ཡིན་གསུངས། དེའི་ཞལ་ནས་འཁོར་འདས་ཀྱི་ཆོས་ ཐམས་ ཅད་་་་
གཉིས་སུ་འདུས། །ཉོན་མོངས་པ་ཅན་གྱི་ཡིད་དང༌། ལྷན་ཅིག་སྐྱེས་པའི་
ཡིད་གཉིས་ཡིན། ཉོན་མོངས་པ་ཅན་ཡང་ལྷན་ཅིག་སྐྱེས་པའི་ཡིད་དུ་འདུས་
སོ། །ཞེས་གསུངས་ནས་འཇའ་ཡལ་བ་བཞིན་དུ་སོང་ངོ༌། །ཡང་ཟླ་བ་དེའི་
ཉི་ཤུ་བདུན་གྱི་ནུབ་མོར་རྨི་ལམ་དུ། སྒམ་པོར་བྱོན་ཏེ་འཇའ་ཚོན་གྱི་སྣམ་བུ་
ཞིག་འདུག་པ་རྗེ་བཙུན་ཉིད་ཀྱི་ཕྱག་གིས་སྡོག་གིན་བྱོན་པས། དགེ་འཕྲང་དུ་



བླ་མ་ལྷ་རྗེ་རིན་པོ་ཆེ་དང་མཇལ། རང་གི་དག་སྣང་ཤར་ཚུལ་རྣམས་ཞུས་
པས། བུ་ཆོས་ཐམས་ཅད་རྨི་ལམ་དང་འཇའ་ཚོན་ལྟ་བུར་ཤེས་པར་གྱིས་ཤིག་
གསུངས་ཏེ་འཇའ་བཞིན་དུ་ཡལ་ལོ། །ཡང་སྦྲུལ་ཟླའི་ཉི་ཤུ་གསུམ་གྱི་ནུབ་མོར་
རྨི་ལམ་ན་འོད་ཕུང་ཞིག་གི་ནང་དུ་རྣལ་འབྱོར་པ་ཕྱག་གཡས་པ་མདའ་འཛིན་
ཞིང་། བྱ་བྱེད་ཐམས་ཅད་གཡོན་གྱིས་བྱེད་པ་ཞིག་གི་ཞལ་ནས། ང་ནི་སུ་
ཡིན་མ་ཤེས་ན། །ང་ནི་ས་ར་ཧ་པར་གྲགས། གསུངས། གདམས་ངག་
ཞུས་པས། མཐའ་དང་བྲལ་བ་ལྟ་བ་ཡིན། །ཡེངས་པ་མེད་པ་བསྒོམ་པ་
ཡིན། །དགག་སྒྲུབ་མེད་ན་སྤྱོད་པ་ཡིན། །སྤང་ཐོབ་མེད་ན་འབྲས་བུ་་་
ཡིན། །གསུངས་ཏེ་འཇའ་བཞིན་དུ་ཡལ་ལོ། །ཡང་རེ་ཞིག་བླ་མ་སྟག་དེལ་
བས་ཞུས་པ། རྗེ་བཙུན་རིན་པོ་ཆེ་ཁྱེད་སྤྲུལ་པ་མང་པོས་དུས་གཅིག་ཏུ་འགྲོ་
དོན་མཛད་པར་གདའ་བ། ད་ལྟ་འཇིག་རྟེན་གྱི་ཁམས་འདིར་ཅི་ཙམ་ཡོད་
ཞུས་པས། སྤྱིར་ངེས་པ་མེད་མོད་ཀྱི། འོན་ཀྱང་ཤིན་ཏུ་གསལ་བ་བཞི་ཙམ་
ཡོད་པ་འདྲ། དེ་རྣམས་གང་ལགས་ཞུས་པས། མངའ་རིས་ཀྱི་ ཕ་རོལ།
ཁ་ཆེའི་ཚུ་རོལ་པུ་ཧྲང་ཞེས་བྱ་བ་ན། དགེ་སློང་དགེ་བའི་བློ་གྲོས་ཞེས་བྱ་བ་
གཙུག་ལག་ཁང་མང་པོ་བཞེངས། སྔར་གྱི་སློབ་མ་བཙུན་ཆུང་ཞིག་ཤི་བ་དེར་
སྐྱེས་པ་དེ་དང་སེམས་ཅན་མང་པོའི་དོན་མཛད་ཅིང་ཡོད་གསུངས། ཡང་
བལ་བོད་ཀྱི་མཚམས་ལན་དྷེ་ཞེས་བྱ་བར་བླ་མ་བཻ་རོའི་དགོན་པ་ཡོད་དེ། དེ་
ན་དགེ་བསྙེན་ཆོས་ཀྱི་གྲགས་པ་ཞེས་བྱ་བ་ཆོས་བརྡའི་ཚུལ་དུ་གསུངས་པ་ཡོད།
ཡང་རྒྱ་གར་ལྷོ་ཕྱོགས་ན་རྟེན་རྣལ་འབྱོར་པར་གྲགས་པ་ཞིག་ཡོད། སྣང་བ་
དག་པ་རྣམས་ཀྱིས་ཐུགས་རྗེ་ཆེན་པོ་རང་དུ་མཐོང་། ས་འདིར་བཞུགས་་
འདིར་བྱོན་གྱི་ངེས་པ་མེད་པ་ཞིག་བཞུགས། ཡང་ཤར་ཕྱོགས་ཀྱི་འཇིག་རྟེན་
གྱི་ཁམས་ཤིག་ན་གྲུབ་ཐོབ་རྒྱལ་པོའི་ཆ་བྱད་ཅན་མཚན་གྲགས་པ་མཐའ་ཡས་
ཞེས་བྱ་བ་རྒྱལ་ཁམས་དེ་རྒྱལ་པོ་མིན་པས་མི་ཐུལ་བས། རྒྱལ་པོའི་ཆ་ལུགས་



སུ་མཛད་དེ་འགྲོ་བ་དཔག་ཏུ་མེད་པའི་དོན་མཛད། གཞན་ཡང་དུ་མ་ཡོད་པ་
འདྲ་གསུངས། དེ་ལྟར་རང་དང་གཞན་གྱི་དུས་གསུམ་གྱི་གནས་དཔག་པར་
དཀའ་བ་དཔག་ཏུ་མེད་པ་མཁྱེན་ཅིང་། ཐར་ཐོར་ཙམ་གདུལ་བྱ་སྐལ་ལྡན་
དག་ལའང་གསུང་བར་མཛད་པས། མཚན་ཡང་དཔལ་ལྡན་དུས་གསུམ་་་
མཁྱེན་པ་ཞེས་ཉི་ཟླ་ལྟར་གྲགས་ཤིང་རྩོད་པ་མེད་པར་གྱུར་པ་ཡིན། །
དྲུག སྐུ་མྱ་ངན་ལས་འདས་ནས་ཞིང་
གཞན་དུ་གཤེགས་པའི་ཚུལ།
རྒྱ་གར་རྡོ་རྗེ་གདན་ནས་ཀྱང་། དཔལ་རྡོ་རྗེ་གདན་པས་སྔོན་འཕགས་
པ་ཀླུ་སྒྲུབ་ཀྱིས་བུས་པའི་རྡོ་རྗེ་གདན་གྱི་ཚོགས་དུང་བསྐུར་ཏེ། ད་ལྟ་སངས་
རྒྱས་བསྟན་པའི་དངོས་གཞི་བོད་ཡུལ་དུ་ཡོད་ཅིང་བསྟན་པའི་བདག་པོ་བྷི་དྷརྨཱ་
ཀཱི་རྟི་ཡིན་པས་ཕུལ་ཞིག་ཅེས་འབུལ་དུ་བཏང་བ་ད་ལྟ་གནྡྷོ་ལའི་མཆོད་ཤོམས་
ལ་བཞུགས། དེ་ལྟར་སྐུའི་སྐྱེ་བ་དེ་ཉིད་ཀྱིས་སེམས་ཅན་དཔག་མེད་སྨིན་གྲོལ་
ལ་བཀོད་དེ། མྱ་ངན་ལས་འདའ་བའི་སྔ་རོལ་ཟླ་བ་གསུམ་ཙམ་ནས། ནམ་
མཁའ་ལ་འཇའ་དང་། ས་གཡོ་བ་དང་། འུར་ཐུག་གི་སྒྲ་ལ་སོགས་པ་ལྟས་
ཆེན་པོ་རྒྱུན་མ་ཆད་པ་བྱུང་། ་ གླང་ལོའི་སྟག་གི་ཟླ་བའི་ཚེས་གཅིག་གི་ཉིན་
པར། དགེ་ བཤེས་ གཙང་ པ་ དཔོན་ གཡོག་ དང་། དཔོན་ འདུལ་ དང་།
དཔོན་གྲགས་དང༌། གྲགས་ རིན་དང་། དཀོན་མཆོག་རྒྱལ་མཚན་དང༌།
ན་བུན་པ་ལ་སོགས་པ་གྲྭ་བགྲེས་འགའ་ཞིག་ལ་ཞལ་ཏ་བྱོན་པ། ཁོ་བོ་ལ་
བདག་ ཏུ་ གཟུང་ བ་ གོས་ ལུས་ གང་ འདི་ དང༌ རང༌ འཐག་ འདི་ ལས་ མེད།
གཞན་ཡོ་བྱད་ཐམས་ཅད་དགེ་འདུན་ཁྱེད་དབང་བ་ཡིན་ཏེ། གསེར་སྲང་
བརྒྱ་ཉི་ ཤུ་རྩ་གཉིས། དངུལ་དང་། གཡུ་དང་། དར་ཟབ་མཛོ་རྟ་ལ་
4



སོགས་མང་དུ་ཡོད་པ་འདི་རྣམས་ཁྱེད་མི་ལྔས་བདག་པོ་གྱིས་ལ་ནས་སུ་སྒྲུབས་
གྲྭ་པ་རྣམས་ལ་ཁྱེད་ཁོ་བོ་འདས་པའི་ཤུལ་འདིར་ལོ་གཅིག་གཉིས་སྡོད་གསུངས།
དཔོན་གྲགས་སེང་གེས་སྡོད་པ་རང་འོང་ངམ་ཞུས་པས། སྐུ་ཡར་བཞེངས་
སྤྱན་ཧུར་རེ་མཛད་ནས་མ་མཐའ་ཡང་དབྱར་དགུན་གཉིས་ཙམ་སྡོད་པའང་
མིན་ནམ་གསུངས། ཡང་གཞོན་ནུ་ཁྱོད་ཀྱིས་ལོ་གཅིག་གཉིས་འདིར་སྡོད་ལ་
ཁོ་བོའི་སྐུ་གསུང་ཐུགས་ཀྱི་རྟེན་འདི་རྣམས་ལས་ཡི་གེ་གཅིག་ཀྱང་མ་འཐོར་པ་
གྱིས། ངས་ཀྱང་ཆོས་སྐྱོང་ལ་བཀའ་བསྒོ་ཞིང་གཉེར་དུ་གཏད་ཡོད་པ་ཡིན་
གསུངས། ཚེས་གཅིག་ནས་གཉིས་སུ་འགྲོ་བའི་ནུབ་མོར་ས་གཡོས་གཅིག་
རྗེས་གཅིག་འབྲངས་སུ་བྱུང་བ་དང་། ཡང་དགོན་གྱི་སྟེང་དུ་འཇའ་ཚོན་གྱི་
གདུགས་འཁྲིགས་པ་དང༌། མཁའ་འགྲོ་མའི་ཚོགས་མང་པོས་ཌ་མ་རུའི་སྒྲ་
སྒྲོག་པ་ལ་སོགས་པའི་ལྟས་དཔག་ཏུ་མེད་པ་བྱུང་། དེ་ནས་ཚེས་གསུམ་གྱི་
ཉིན་པར་གྲྭ་པ་ཐམས་ ཅད་ལ་ཞལ་བསྟན་པ་དང་། གདམས་པ་བསྟན་པ་
དཔག་ཏུ་མེད་པ་མཛད། སྐུ་དྲང་པོར་བསྲང་སྟེ་ནམ་མཁའ་ལ་ལྟ་སྟངས་ཡུན་
རིང་དུ་མཛད། ཉི་མ་ཕྱི་དྲོ་ཟད་པའི་དུས་ལ་བབ་པའི་ཚེ། རྟག་འཛིན་ཅན་
གྱི་གདུལ་བྱ་རྣམས་ཡང་དག་པའི་ལམ་ལ་བསྐུལ་བའི་ཕྱིར་སྤྲུལ་པ་སྐུའི་དཀྱིལ་
འཁོར་བསྡུས་ཏེ། ཞིང་ཁམས་གཞན་དུ་བདེ་བར་གཤེགས། དགུང་ལོ་ནི་
བརྒྱད་ཅུ་གྱ་བཞི་པའོ། ། དེ་ནས་ཚེས་བཅུ་ལ་གདུང་བཞུ་བའི་ཚེ། དེར་
འཚོགས་པ་རྣམས་ཀྱི་སྣང་བ་ལ་ཉི་མ་སྔར་ལས་ཉིས་འགྱུར་གྱིས་རིང་བ་དང་།
ལ་ལ་ཉི་མ་བདུན་དང་བརྒྱད་དང་བཅུ་གསུམ་ལ་སོགས་ཉི་མའི་ཚོགས་འདུས་
ཤིང་གྱེས་པར་མཐོང་བ་དང༌། ཉི་མའི་འོད་ཟེར་རྨ་བྱའི་གདུགས་འདྲ་བ་
དང་། ཆུ་མོ་གླང་། དཔའ་བོ་དང་དཔའ་མོ་རུས་པའི་རྒྱན་ཅན་གྱིས་ནམ་
མཁའི་ཁམས་གང་བ་དང༌། ཁ་དོག་སྣ་ཚོགས་པའི་མེ་ཏོག་གི་ཆར་རྒྱུན་མི་
འཆད་པ་དང་། གདུང་ཁང་གི་གདུགས་ཀྱི་སྟེང་ན་རིན་པོ་ཆེ་དང་འཇའ་ཚོན་



གྱི་གདུགས་བརྩེགས་མང་པོ་འདུག་པ་དང༌། ངོས་གཟུང་མེད་པའི་སྒྲ་སྙན་སྣ་
ཚོགས་གྲགས་པ་དང་། དུ་བ་འཇའ་ཚོན་དུ་གྱུར་པའི་ནང་དུ་བླ་མ་སྐུ་དངོས་
སུ་བཞུགས་པ་མཐོང་བ་དང༌། རི་དྭགས་རྣམས་འདུས་ནས་གདུང་ཁང་ལ་
བསྐོར་བ་བྱེད་པ་དང། ནམ་མཁའ་ལ་བྱའི་ཚོགས་མང་པོས་བསྐོར་བ་བྱེད་
ཅིང་སྒྲ་སྙན་པོ་འབྱིན་པ་དང༌། སྔར་དགེ་སྦྱོར་མེད་པ་རྣམས་ལ་དགེ་སྦྱོར་
སྐྱེས་པ་དང་། དགེ་སྦྱོར་ཡོད་པ་རྣམས་ཀྱི་བོགས་ཐོན་པ་དང་། ཏིང་ངེ་
འཛིན་བསམ་གྱིས་མི་ཁྱབ་པ་སྐྱེས་པ་ལ་སོགས་ངོ་མཚར་བརྗོད་ཀྱིས་མི་ལངས་པ་
བྱུང་ངོ༌། །
དེ་ནས་སྤུར་ཁང་ཞལ་ཕྱེ་བའི་ཚེ་སེམས་ཅན་ལ་བརྩེ་བའི་ཕྱིར་ཐུགས་དང་།
ཟབ་མོའི་ཆོས་སྟོན་པའི་ལྗགས་དང༌། བྱང་ཆུབ་ཀྱི་སེམས་བརྟན་པས་རིང་
བསྲེལ་ཁ་དོག་སྣ་ལྔ་པ་དཀར་པོ་ཤས་ཆེ་བ་དང་། བསྐྱེད་པའི་རིམ་པ་བརྟན་
པས་ས་བོན་ཕྱག་མཚན་ལྷ་སྐུ་ལ་སོགས་བསམ་གྱིས་མི་ཁྱབ་པ་བྱོན། གདུལ་བྱ་
ཐམས་ཅད་ཡང་དག་པའི་ལམ་ལ་ངེས་པའི་ཤེས་པ་བརྟན་པར་མཛད་དོ། །དེ་
ནས་དགེ་འདུན་ལ་ལ་ཞིག་མཚུར་ཕུར་དགོན་པ་འཛིན་པར་དཀའ་ཞིང་། ར་
ཡུལ་གྱི་སྙིང་པོ་ཡིན་པས་དེར་དགོན་པ་སྤོ་བར་ཁ་འཆམ། གདུང་རྟེན་དང་སྐུ་
འབུམ་ཡང་དེར་བཞེངས་པར་བྱས། མཆོད་ཁང་གི་རྨང་ཡང་དེར་བཏིང༌
ངོ༌། །སློབ་དཔོན་ཤེས་རིན་གྱི་གསུང་གིས་མཚུར་ཕུའི་དགོན་པ་འདི་ཆོས་ཀྱི་
རྗེ་རིན་པོ་ཆེ་ཀམ་པོ་གནས་ནང་ནས་འདིར་ཐུགས་གཏད་དེ་བྱོན། ཚོགས་པ་
དཔག་ཏུ་མེད་པའང་འདུས། ཞལ་ཆེམས་སུ་ཡང་ཕོག སྐུ་ཡང་འདིར་་་་
གཤེགས། གདུང་ཡང་འདིར་བཞུས། ཐུགས་དམ་གྱི་ལྷ་མང་པོའི་ཞལ་ཡང་
འདིར་གཟིགས། དབང་རབ་གནས་མང་པོ་ཡང་མཛད་དེ་བྱིན་གྱིས་བརླབས་
པའི་ ས་ གཞི་ ཕུལ་ དུ་ ཕྱིན་ པ་ འདི་ ལྟ་ བུ་ བཞག་ ནས་ གར་ འགྲོ་ གསུངས་ ཏེ།
དཔོན་སློབ་གསུམ་གྱིས་དམ་བཅའ་མཛད་དེ། སྐུ་གདུང་བཞུ་བའི་སར་སྤྱན་



དྲངས་པའི་འོ་མ་དང༌། དྲི་བཟང་གདུང་ཐལ་རྣམས་ལ་རྒྱུ་བྱས་པའི་ཆོས་རྗེའི་
སྐུ་ཚད་བཞེངས། ནང་དུ་སངས་རྒྱས་ཀྱི་རིང་བསྲེལ་དང་། རྗེ་རིན་པོ་ཆེ་
ཉིད་ལ་སོགས་པ་བཀའ་བརྒྱུད་གོང་མ་རྣམས་ཀྱི་གདུང་རིང་བསྲེལ། དབུ་སྐྲ།
ཕྱག་ཞབས་ཀྱི་སེན་མོ་ན་བཟའ་རྣམས་བཞུགས་ཏེ། ཕྱི་རབས་པ་རྣམས་ཀྱི་
མོས་པའི་རྟེན་དུ་རྗེ་ཉིད་ཀྱི་གཟིམས་མལ་དུ་བཞུགས་སོ། ། ཡང་སྐུ་འབུམ་
ཞིག་བཞེངས་དགོངས་ནས། དཔལ་ལྡན་འབྲས་སྤུངས་ཀྱི་མཆོད་རྟེན་གྱི་་་
བཀོད་པ། རྒྱ་གར་ཤར་ཕྱོགས་ཀྱི་ལྷ་བཟོ་ཞིག་ལ་པཎྜི་ཏ་ཉི་མའི་སྙིང་པོས་
བཞེངས་བཅུག་པའི་ཐང་ཀ་ཆེན་པོ་ཞིག་པཎྜི་ཏ་དེ་ཉིད་ཀྱིས་བོད་དུ་བསྣམས་ཏེ།
སློབ་མ་སྟོན་པ་གཉིས་ལ་གནང་བ་ད་ལྟ་དགེ་བཤེས་གླན་གྱིས་བཞེངས་པའི་
གཙུག་ལག་ཁང་ལ་བཞུགས་ཟེར་བ་ཐོས་ནས། དགེ་བཤེས་རྣམ་འབར་བའི་
དབོན་སྟོན་ལྷ་སར་བྱོན་པ་ལ་འགྲོགས་ནས་ཐང་ཀ་དེ་ལས་དཔེ་བླངས། རྣམ་
འབར་བའི་སློབ་མ་རྒྱ་གར་དུ་ལན་གཉིས་ཕྱིན་པའི་བལ་པོ་ལོ་ཙཱ་བ་ལ་མཆོད་
རྟེན་གྱི་དཀར་ཞལ་དང་། ཆག་ཚད་བསླབས་ནས་སར་རིན་པོ་ཆེ་ཉིད་ཀྱི་
གསུང་གིས་ཡང་དགོན་གྱི་རྒྱབ་འདིར་དཔལ་ལྡན་འབྲས་སྤུངས་ཀྱི་མཆོད་རྟེན་
གཅིག་བཞེངས་ལ་བསྐོར་བ་བྱའོ་གསུངས་པའི་ཞལ་ལུང་ཡོད་པས། གདུང་
བཞུ་བའི་ས་དེ་ཉིད་དུ་མཆོད་རྟེན་གྱི་རྨང་བཙུགས་པའི་ཆོ་ག་མཛད་པས། ཁ་
བ་ཆེན་པོ་བབས་པའི་རྗེས་ལ། ནམ་མཁའ་ཡོངས་སུ་དག་པ་ལས་འཇའ་ཚོན་
གདུགས་དང་དཀྱིལ་འཁོར་འདྲ་བ་མང་པོ་བྱུང་ངོ༌། །དེའི་ཕྱི་ཉིན་ནས་བཟུང་
སྟེ་མཆོད་རྟེན་མ་ཚར་གྱི་བར་དུ་འཇའ་ཚོན་དང་མེ་ཏོག་གི་ཆར་རྒྱུན་མ་ཆད་པ་
བྱུང༌། ཡུན་རིང་པོར་མ་ཐོགས་པར་ཚར་ཏེ། དེའི་ནང་དུ་སྤྱིར་དེ་བཞིན་
གཤེགས་པའི་རིང་བསྲེལ་དང་། དེ་བཞིན་གཤེགས་པ་གླང་པོའི་གདུང་དང་།
བྱང་ཆུབ་ཤིང་གི་ལོ་འབྲས། གནས་ཆེན་པོ་བརྒྱད་ཀྱི་ས། ལི་ཡུལ་ནས་བྱོན་
པའི་དཔལ་ཁ་སར་པ་ཎིའི་སྐུ་ཞིག་གིས་སྣ་དྲངས་པའི་སྐུའི་རྟེན་ཁྱད་པར་ཅན་
ir
16



བཅུ་གཅིག གསེར་གྱི་གླེགས་བམ་གསུམ་ལ་སོགས་པ་གསུང་གི་རྟེན་མང་པོ།
ཆོས་རྗེ་རིན་པོ་ཆེ་ཉིད་ཀྱི་དབུ་སྐྲ་དང༌། སྐུ་གདུང་། རིང་བསྲེལ། ཕྱག་
ཞབས་ཀྱི་སེན་མོ། ན་བཟའ། བཞུགས་གདན་ཞབས་རྗེས། བཀའ་་་་
བརྒྱུད་གོང་མ་རྣམས་ཀྱི་ཡང་སྐུ་གདུང་ལ་སོགས་ངོ་མཚར་གྱི་རྟེན་དཔག་ཏུ་མེད་
པ་བཞུགས་ཤིང་། འཁོར་ལོ་རིམ་པ་བཅུ་གསུམ། གདུགས། ཆར་ཁེབས།
ཏོག་དང་བཅས་པས་མཛེས་པའི་ལོགས་ལ། རིན་པོ་ཆེ་ཉིད་སྐུ་འོད་ཀྱི་རྣམ་པ་
རང་བྱུང་དུ་བྱོན་པས་ཐམས་ཅད་ངོ་མཚར་དུ་གྱུར་ཏོ། །དེའི་རྗེས་སུ་རིན་པོ་
ཆེའི་ཐུགས་ལྗགས་བཞུགས་པའི་གདུང་ཁང་སྒོམ་ཆེན་རས་པས་གཞི་མཛད།
དུས་ཕྱིས་རིན་པོ་ཆེ་གཙང་པོ་པས་དཔལ་ལྡན་འབྲས་སྤུངས་ཀྱི་མཆོད་རྟེན་ལ་
གསེར་གྱི་ན་བཟའ་བཟང་པོ་བཟོ་བོ་ཆ་རྐྱེན་དང་བཅས་པ་མི་ཉག་གི་ཡུལ་ནས་
བརྫངས་ཏེ་བྱུང་བའི་ཐུགས་དགོངས་རྫོགས་པའི་ཕྱིར། ནང་གཞལ་ཡས་ཁང་
དང༌། ཕྱི་མཆོད་རྟེན་དུ་ཡོད་པའི་འབུམ་ཁང་། རྒྱར་འདོམ་བརྒྱད་ལ་ཆུ་
ཞེང་གབ་པ། སྒོ་བཞི་ལས་མཁན་དང་བཅས་པ། བང་རིམ་རྒྱལ་པོའི་ཁང་
པ་དང་བཅས་པ་བསྒྲུབས་ཏེ། བལ་པོའི་ཡུལ་ནས་སྤྱན་དྲངས་པའི་གསེར་གྱི་
གན་ཇི་ར་བཙུགས་པས་དགོན་གནས་འོད་དང་ལྡན་པར་བྱས་ཏེ། སངས་
རྒྱས་ཀྱི་བསྟན་པ་གནས་ཀྱི་བར་དུ་འགྲོ་བ་ཐམས་ཅད་ཀྱི་ཕྱག་དང་མཆོད་པའི་
གནས་སུ་གྱུར་པ། གནས་སྐབས་དང་མཐར་ཐུག་གི་དོན་ཇི་ལྟར་བསམས་པ་
ཐམས་ཅད་ཡིད་བཞིན་དུ་འགྲུབ་པ་ནོར་བུ་རིན་པོ་ཆེ་དབང་གི་རྒྱལ་པོ་ལྟ་བུར་
གྱུར་ཏོ། །དེ་ལྟར་རྗེ་དུས་མཁྱེན་གྱི་རྣམ་པར་ཐར་པ་ ས་བོན་ཙམ་འདི་ནི།
སྒང་ལོས་ བསྒྲིགས་ པའི་རྣམ་ ཐར་ གསེར་ གླིང་ མ་ལེའུ་བཅོ་བརྒྱད་ པ་ དང་།
རྣམ་ཐར་ཚིགས་བཅད་ལ་ཟུར་ཅུང་ཟད་མི་འདྲ་བ་གཉིས། སྤྱན་སྔ་བ་གཞོན་
ནུ་བྱང་ཆུབ་ཀྱིས་བསྒྲིགས་པའི་རྣམ་ཐར་རེའུ་མིག་མ་དང༌། ཡང་འདས་རྗེས་
ཀྱི་རྣམ་ཐར་ཚན་གཅིག་དང་། མཁའ་སྤྱོད་པས་མཛད་པའི་རྣམ་ཐར་དགོས་



འདོད་ཀུན་འབྱུང་དང་། གཙུག་ལག་ཕྲེང་བའི་ཆོས་འབྱུང་སོགས་ནས་ཀྱང་ཅི་
རིགས་པར་བསྡུས་པའོ། །
བདུན། རྗེ་འདི་བའི་གསུང་ལས་སྐྱེས་པའི་བུ་ཆེན་
མཁས་ཤིང་གྲུབ་པ་མངའ་བརྙེས་
པ་རྣམས་ཀྱི་སྐོར།
རྗེ་དེ་ལ་བུ་ཆེན་བྱོན་ཚུལ་རྣམ་ཐར་གསེར་གླིང་མ་སོགས་སུ་མི་སྣང་ཡང་།
རྗེ་དཔའ་བོས་རྣམ་ཐར་ཁུངས་མ་གཞན་གཟིགས་པ་ན་འདི་ལྟར། མངོན་
ཤེས་ཀྱི་བཀའ་བབས་ལྡེ་ཆུང་སངས་རྒྱས། རྫུ་འཕྲུལ་གྱི་བཀའ་བབས་འབའ་
ཚ་ སྟག་ དེལ་ བ། རྣམ་ ཐར་ གྱི་ བཀའ་ བབས་ བྲ་ བ་ བཀའ་ གདམས་ པ།
རྟོགས་པའི་བཀའ་བབས་དབྲ་ཡེ་དགེ་ཆོས་བརྩོན། འགྲོ་དོན་གྱི་བཀའ་་་་
བབས་འགྲོ་ མགོན་ རས་ཆེན་ཏེ་ བཀའ་བབས་ཀྱི་བུ་ ལྔ། གྱ་ པ་ གངས་ པ།
རང་བྱུང་སངས་རྒྱས། གཙང་སོ་བ་དཀོན་སེང་། འགྲོ་མགོན་རས་ཆེན་
བསྣན་ པས་ བརྒྱུད་འཛིན་ གྱི་བུ་བཞི། ནམ་མཁའ་འོད། ཡེ་ ཤེས་ འོད།
ཡོན་ཏན་འོད། དགེ་འདུན་འོད་བཅས་ཉེ་གནས་འོད་བཞི། ཡེ་ཤེས་བླ་མ།
སྨོན་ལམ་བླ་མ། འབྱུང་གནས་བླ་མ། རྒྱལ་མཚན་བླ་མ་སྟེ་བླ་མ་ བཞི།
དགེ་སློང་བརྩོན་འགྲུས་ཤེས་རབ། རིན་ཆེན་རྒྱལ་མཚན། མདོག་མཁས་པ།
རྨེང་གེ་ཇོ་སྲས་ཏེ་སྔ་བུ་བཞི། གཙང་སྟོན་ཚུལ་སེང་། ཏྲེ་བོ་དཀོན་མཆོག་
དཔལ། རྡོ་རྗེ་ཤེས་རབ། སྒང་ལོ་ཙཱ་བ་སྟེ་ཕྱི་བུ་བཞི་སྟེ་ཡོངས་གྲགས་ཀྱི་བུ་
ཆེན་རང་ཉིད་ཁོ་ནས་སྨིན་གྲོལ་དུ་མཛད་པ་རྣམས་དང༌། ལྷོ་ལ་ཡག་པ་བྱང་
ཆུབ་དངོས་གྲུབ། དྭགས་པོ་འདུལ་བ་འཛིན་པ། འབྲི་ཁུང་གི་འཇིག་རྟེན་
གསུམ་མགོན། སྟག་ལུང་གི་ཐང་པ་ཆེན་པོ། རྣ་ཕུའི་གླིང་རས་པ། ར་
49



ལུང་གི་གཙང་པ་རྒྱ་རས། མན་ངག་ལུང་པའི་དྲན་སྟོན་མཐའ་བྲལ། རི་
གོང་གི་སངས་རྒྱས་གཉན་སྟོན། རྒྱ་ཕོ་བ་ལུང་པ་སོགས་ནི་དམ་པའི་ཆོས་ཀྱིས་
འབྲེལ་བའི་སྐྱེས་ཆེན་ནོ། །ཞེས་གསུངས་ཤིང་དེབ་སྔོན་དུ་ཞང་རིན་པོ་ཆེ་ཡང་
བུ་ཆེན་དུ་བགྲངས་སོ། ། ལྷོ་རོང་ཆོས་འབྱུང་དུ་ནི། རྒྱ་སྒོམ་ཡེ་ཤེས་འོད།
ཉེ་གནས་སྨོན་ལམ་འོད། མཐའ་མི་ཚུལ་ཁྲིམས་འོད། ཨ་བང་ཤེས་རབ་
འོད་དེ་འོད་ཆེན་བཞི། ཡོན་ཏན་འོད། དགེ་འདུན་འོད། ཞི་བ་འོད།
གླིང་བུ་བྱང་ཆུབ་འོད་དེ་འོད་ཆུང་ངུ་བཞི་རྣམས་ཏེ་འདྲེན་ཚུལ་མི་མཚུངས་པ་
དང༌། ལྷ་རྗེ་མེ་མཆོད་པ། རོང་པོ་ཁམས་གསུམ་གྲགས། སྔགས་མཆོག་
བལ་པོ། རྨ་བྱ་རས་པ། དགེ་བཤེས་ན་བུན་པ། ཁམས་པ་དབང་རྡོར།།
སྟག་སྒོམ་རས་པ། དབོན་སྟོན་དར་མ། རྡོ་རྗེ་བརྩོན་འགྲུས། དར་མ་
སེང་གེ དབང་ཕྱུག་གྲགས་པ། རིན་ཆེན་གྲགས་པ། ཤེས་རབ་གྲགས།
སྟོན་པ་བྱང་ཆུབ་གྲགས། དགེ་འདུན་གྲགས། ཤཱཀྱ་ ཤེས་ རབ། རྡོ་རྗེ་
འབུམ། དོལ་པ་སྟག་དེལ་བ། དམ་པ་ཀ ཐོག་པ་ཆེན་པོ་སོགས་ལྷག་པོར་
བྱུང་ངོ༌། །
དེ་ལ་ ལྷོ་ལ་ ཡག་ པ་ ཐམས་ ཅད་ མཁྱེན་པ་བྱང་ཆུབ་ དངོས་ གྲུབ་ དང་།
དྭགས་པོ་འདུལ་འཛིན་ཆེན་པོ་ནི། བླ་མ་ལྷ་རྗེའི་དངོས་སློབ་མཆེད་གྲོགས་ཀྱི་
ཚུལ་ཉིད་ལས། བླ་མ་རིན་པོ་ཆེ་ལ་དད་པ་ཐོབ་ནས་ཞབས་ལ་གཏུགས་པ་
ཡིན་ལ། ལྷོ་ལ་ཡག་པ་དེ་ནི། ཡབ་བོ་དྷི་རཱ་ཛ་དང་ཡུམ་ཟླ་སྒྲོན་གྱི་སྲས་སུ་
འཁྲུངས། ཡི་གེ་འབྲི་ཀློག་རྡོལ་ཤེས་སུ་གྱུར། སྔགས་རྙིང་མའི་མདོ་རྒྱུད་
སོགས་དང༌། བྱམས་ཆོས་སོགས་དང༌། ལ་སྟོད་མཁར་ལའང་ཕར་ཕྱིན་
སོགས་ཞུས། དྭགས་པོའི་སློབ་མ་ཞིག་དང་མཇལ་བས་དྭགས་པོའི་དྲུང་དུ་
བསྐྱལ་ནས། རྗེ་དྭགས་པོས་རྗེས་སུ་བཟུང་ནས་འཁོར་ལོ་སྡོམ་པ་དང་ཕག་
མོའི་དབང་བསྐུར་མཛད། ལོ་བཞིར་བཞུགས་ཤིང་གདམས་ངག་ཐམས་ཅད་



གནང༌། བྱང་སེམས་ཟླ་རྒྱལ་ལས་བསྙེན་རྫོགས་མཛད། བླ་མ་རྔོག་གཞུང་
པ་ལས་དགྱེས་རྡོར་ཞུས། བླ་མ་རིན་པོ་ཆེ་སྐུ་གཤེགས་ནས་མཚུར་ཕུའི་གདན་
ས་ལོ་གཉིས་གསུམ་དུ་མཛད། དབོན་སྟོན་སྐྱེར་སྒང་པའི་རྣམ་ཐར་དུ། བླ་
མ་ལྷོ་པ་མདོ་བོ་དགོན་ན་དབང་བསྐུར་བྱེད་ཅིང་ཡོད་ཟེར་ནས་རྨི་ལམ་བཟུང་
བ་ལྟར་ཕྱིན་པས་བླ་མ་བདེ་མཆོག་དངོས་སུ་བྱས་ནས་དབང་བསྐུར་ཅིང་འདུག་
སྟེ། བདག་གིས་ཀྱང་ཐོབ། ད་ལྟ་བོད་ན་བདེ་མཆོག་དངོས་ཀྱིས་དབང་
བསྐུར་ནུས་པ་བླ་མ་ལྷོ་པ་ལས་མི་འདུག་གོ་ཞེས་བྲིས་པ་དེ་ཡིན། རྗེ་སྒམ་པོ་
པའི་སྐུ་འདྲ་ཡིད་བཞིན་ནོར་བུ་ཡང་མཚུར་ཕུར་བཞེངས་ཏེ་སྤྱན་དྲངས་ནས་
སླར་སྒམ་པོའི་གདན་ས་ལ་བྱོན།།
དྭགས་པོ་འདུལ་འཛིན་གྱིས་ཀྱང་དེའི་འོག་ཏུ་སྒམ་པོའི་གདན་ས་མཛད།
གྲུབ་ཐོབ་གླིང་རས་ཀྱིས་ནི་ལོ་གཙང་ར་གསུམ། རྗེ་དབུ་སེ། ཞང་རིན་པོ་ཆེ།
དཔལ་ཕག་མོ་གྲུ་པ་རྣམས་རྩ་བའི་བླ་མར་མཚུངས་པར་འཛིན་ཏེ། གསོལ་
འདེབས་སྐུ་ལྔ་རབ་རྫོགས་ལས། སྣང་བ་ཆོས་སྐུར་ཤར་བའི་རྒྱལ་བ་ལོ། །
དངོས་འཛིན་འཁྲུལ་པ་ཞིག་པའི་དམ་པ་རྗེ། །ཐུགས་དགོངས་མཁའ་ལྟར་
དག་པའི་མཐའ་ཙ་པ། །ཐམས་ཅད་མཁྱེན་པ་རྩོད་མེད་གྲགས་ཆེན་པོ། །
བདེ་ གཤེགས་ ཀུན་ གྱི་ དཔལ་ ལྡན་ རིན་ པོ་ ཆེ། །ཞེས་རྗེ་ ཕག་གྲུ་ བ་ དང༌།
གྲུབ་ཐོབ་ཀུན་གྱི་རྩོད་མེད་དབུ་སེའི་ཞབས། གདུལ་དཀའ་འདུལ་མཛད་
འགྲོ་མགོན་སྐྱེ་མེད་ཞང་། །ཞེས་པས་ཚལ་མཚུར་གཉིས་བསྟན་པ་ཡིན་ལ།
དེ་བཞིན་དུ། རས་ཆུང་བ་དང་དེ་ཡི་སྲས། །དཔལ་ལྡན་དམ་པ་རྣམ་གསུམ་
དང༌། །སྒམ་པོ་བ་དང་རིན་པོ་ཆེ། །དུས་གསུམ་མཁྱེན་པའི་མཚུར་ཕུ་་་
བ། །སྐྱེ་མེད་ཞང་དང་རིན་ཆེན་མཆོག ། ཅེས་དང་། མཚུར་ཕུ་མདོ་བོའི་
དགོན་པ་ན། །དེ་ན་ཁམས་པ་དབུ་སེ་བཞུགས། །དུས་གསུམ་མ་ལུས་མཁྱེན་
པའི་རྗེ། །རྗེ་དེས་ཀྱང་བུ་ཚོ་བྱིན་གྱིས་རློབས། །ཞེས་སོགས་གླིང་གི་གསུང་



མགུར་དུ་མ་ན་སྣང་ངོ༌། །
འགྲོ་མགོན་གཙང་པ་རྒྱ་རས་ཀྱིས་ཀྱང་མཚུར་ཕུར་བྱོན། ཆོས་དུ་མ་
གསན། ཁོ་བོ་གཙང་པ་རྒྱ་རས་བདག ། ཉམས་མྱོང་གླུ་རུ་ལེན་ལགས་
པས། །རྗེ་རིན་པོ་ཆེ་འདི་ལ་གསན་པར་ཞུ། །ཞེས་སོགས་ནས་ལུང་བསྟན་
རྗེས་སུ་གནང་དུ་གསོལ། ཞེས་སོགས་ཀྱི་རྟོགས་པ་ཕུལ། ལུང་བསྟན་གྱི་
དགོན་ པ་བཞི་ལ་ཡང་དབུ་ སེས་ལུང་བསྟན་ནས་ཀློང་རྡོལ་བཏབ། ཅེས་་་
གཅིག་ཏུ་བྱེད། རྣ་ཕུ་བའི་བརྒྱུད་པ་བཙུན་པས་འཛིན་ཞེས་པའི་ལུང་བསྟན་
ཡང་། མཚུར་ཕུར་བཞུགས་དུས་བྱུང་བས། ཕྱིས་ཞང་རིན་པོ་ཆེ་ལས་རབ་
ཏུ་བྱུང་། བར་ཞིག་ཞྭ་ཁྲ་ཞིག་ཀྱང་བཞེས་ཡོད་པར་སྣང་སྟེ། བྱང་ཚྭ་ཁ་ལ་
བྱོན་ནས་ཚུར་རེས་སྒོམ་དུ་འོངས་ནས་ནོར་ཁྱེར་ན། རྟེན་འབྲེལ་འཆུག་པས་
སྣོད་དཀྲོགས་ཤིག་གསུངས་དཀྲོགས་པས་རླུང་སྒོམ་གྱི་སྣོད་ནས་ཀླད་པ་ཞིག་
བྱུང་བའང་བསྒྱུར། ཚུར་ལམ་སྒོ་པ་ལྷོ་པའི་ཇག་པས་མདའ་མདུང་གཟེངས་
བྱུང་བས་བླ་མ་དབུ་སེའི་ལུགས་ཀྱི་དབུ་ཞྭ་ཞིག་ཡོད་པ་དེ་མཐོང་ནས་མཚུར་ཕུ་
བར་འདུག་ཟེར་ནས་བཤོལ། ད་རེས་དབུ་ཞྭ་དེས་སྲོག་མགོ་བཏོན་གསུང་བྱ་
བ་རྣམ་ཐར་ན་སྣང་ཞིང་། དེའི་མགུར་ན་ཡང། སྲིན་པོ་སྒོ་པ་ལྷོ་་་་་་
ཡིས། །མི་བསད་ནོར་ཁྱེར་མཐོང་ཙ་ན། །ངེད་བཙོན་དུ་མ་བཟུང་ཁ་རྗེ་
ཆེ། །བཀའ་བརྒྱུད་ཀྱི་བྱིན་རླབས་ཞུགས་པ་འདྲ། །འདི་ཡང་བླ་མ་རྗེ་ཡི་
དྲིན། །ཞེས་བྱུང་ངོ༌། ། །
གྲུབ་ཆེན་མན་ལུང་པའང་དུས་གསུམ་མཁྱེན་པ་ལ་རྫུ་འཕྲུལ་གྱིས་མཚུར་
ཕུར་མཇལ། བྱིན་རླབས་ངོ་སྤྲོད་གནང་། ཁྱོད་གྲུབ་ཐོབ་ཡིན་པས་མཚུར་
ཕུའི་འཚོགས་པ་བྱིན་གྱིས་རློབས་གསུངས་པ་ལྟར་ཁས་བླངས། ཞེས་ཁོང་
རང་གིས་གསུང་བར་གྲགས། །
གསང་སྔགས་སྔ་འགྱུར་གྱི་བསྟན་པའི་བདག་པོ་རྒྱལ་བ་ཀ ཐོག་པ་ནི་རྗེ་



འདི་ལས་བདེ་མཆོག་གི་དབང་བསྐུར་སོགས་ཟབ་ཆོས་མང་དུ་གསན་པའི་སློབ་
མའི་མཆོག་ཡིན་པར་སྣང་ངོ༌། །རྒྱུ་ཕོ་བ་ལུང་པ་ཡོན་ཏན་བཟང་པོ་ལའང་
ཁོང་རང་གི་སྐུ་སྐྱེ་སྔ་མའི་ངོས་འཛིན་གནང༌། བསྔགས་པ་མང་དུ་མཛད།
གདམས་པའང་མང་དུ་གནང་བར་སྣང་ངོ༌། །
ཉེ་གནས་འོད་བཞིའི་ནམ་མཁའ་འོད་ཀྱི་སྐྱེ་བ་རིམ་པར་བརྒྱུད་པ་ཤར་
གྲགས་པ་སེང་གེ་ནས་བཟུང་སྟེ་ཞྭ་དམར་ཅོད་པན་འཛིན་པ་རྣམས་ཡིན་ནོ། །
དེ་ཡང་རྗེ་གྲགས་སེང་བའི་ཞལ་ནས་སྔོན་རྒྱ་གར་དུ་སྐྱེས་པ་བཞི་ཙམ་དྲན་
པར་འདུག་པ་ལ་ཕལ་ཆེར་འཁོར་ལོ་བདེ་མཆོག་ཡབ་ཡུམ་དང་། རྗེ་བཙུན་
སྒྲོལ་མ་ལ་ཡི་དམ་བྱེད་པའི་གསང་སྔགས་ཀྱི་རྣལ་འབྱོར་པ་ཤ་སྟག་ཡིན་པར་
འདུག ཞིབ་ཏུ་བཤད་ཀྱང་ཡིད་མི་ཆེས་པས་སྡིག་ཅན་དུ་འགྲོ་གསུང་བ་ཙམ་
དང༌། བོད་དུ་ཚུལ་ཁྲིམས་དཔལ་སོགས་ཀྱི་སྐུ་སྐྱེས་སྔ་མའི་ལོ་རྒྱུས་ཞིབ་མོར་
གསུངས་པ་ཡོད་ལ། རྗེ་མཁའ་སྤྱོད་པའི་སྐྱེ་བ་སྔ་འགྲེལ་དང་། དྲན་མང་
ཐུགས་རྗེའི་ལྕགས་ཀྱུ་སོགས་དང༌། སྤྱན་སྔ་རིན་པོ་ཆེ་དང་། རྗེ་ཆོས་ཀྱི་
དབང་ཕྱུག་རྣམས་ཀྱི་གསུང་ལས་ཀྱང་། སྔོན་གྱི་ཚུལ་རྒྱ་ཆེར་འབྱུང་མོད་ཀྱི།
དེ་དག་སོ་སོའི་རྣམ་ཐར་གྱི་སྐབས་སུ་འཆད་པར་འགྱུར་ཞིང་། འདིར་སྔོན་གྱི་
ཚུལ་གོ་རིམ་བསྒྲིག་ཏུ་རུང་བ་རྣམས་གྲགས་སེང་བ་དང༌། , མཁའ་སྤྱོད་པའི་
གསུང་གུང་བསྟུན་ནས་མདོ་ཙམ་བཀོད་དོ། །
རྗེ་བཙུན་ཏིལླི་བའི་སློབ་མ་ཁོལ་པོ་དགའ་ཞེས་བྱ་བ་ལས་སྐུ་ཚེ་འཕོས་ནས་
ནཱ་རོ་པའི་སློབ་མ་ཛ་ལནྡྷ་རར་སྐྱེས་པའི་བྲམ་ཟེ་ཀུན་རིག་ཅེས་བྱ་བ་ཞིག་ཏུ་གྱུར།
དེ་བལ་པོར་གཞོན་ནུ་གསང་ཚོལ་དུ་གྱུར་ཏེ། དེས་སྔགས་ཀྱི་མན་ངག་མང་དུ་
ཐོབ་སྟེ། དེ་ནས་བསམས་པ། སྔགས་ཀྱི་ཚུལ་ལས་སྔགས་ལ་མ་བརྟེན་པར་
སངས་རྒྱས་ཉིད་དུ་མི་འགྲུབ་ལ། སྔགས་ཀྱང་བླ་མ་ཁོ་ན་ལ་རག་ལས་པར་
གསུངས་ན། བླ་མ་དམ་པ་དང་མཇལ་བར་སྨོན་ལམ་གདབ་ཅིང་གནས་པའི་
53



ཚེ། ནགས་སུ་མེ་ཏོག་འཐུར་ཕྱིན་པ་ན་སྤྲིན་གྱི་གསེབ་ན་གནས་པའི་གཞོན་ནུ་
མ་རྒྱན་དུ་མས་བརྒྱན་པ་ཞིག་གིས། བུ་བུ་བྱང་ཕྱོགས་ ཁ་ བ་ ཅན་་་་་་་་་
ལྗོངས། །རྒྱལ་བས་ལུང་བསྟན་བོད་ཅེས་གྲགས་པའི་ཡུལ། །དེར་སོང་ཁྱོད་
ཀྱི་འདོད་པ་འགྲུབ་བྱེད་དེ། །བདེ་གཤེགས་ཉིད་སྤྲུལ་ཁྱོད་ཀྱིས་མཐོང་བར་
འགྱུར། །ཞེས་ལུང་སྟོན་དུ་བྱུང་བས། རང་གི་བླ་མ་རྒྱ་གར་ཕྱག་ན་ལ་་་
གསོལ་བ་དེས་གནང་ནས། བྱང་ཕྱོགས་སུ་ཕྱིན་པས་དགེ་བའི་བཤེས་གཉེན་
མང་པོ་དང་མཇལ་བས་དད་པ་རབ་ཏུ་འཕེལ་བས་སྨོན་ལམ་ཡང་ཡང་དུ་བཏབ།
དེ་ནས་རྗེ་བཙུན་མི་ལ་དང་མཇལ་ཏེ་ཕྱག་མང་དུ་བཙལ། མཆི་མ་བླགས།
ཞབས་ལ་གཏུགས་ཏེ་སྨོན་ལམ་བཏབ་པས། རྗེ་བཙུན་མི་ལས། ཁྱོད་ནི་ཁ་
བ་ཅན་ལྗོངས་འདིར། །ཡང་ཡང་སྐྱེ་ཞིང་ཆོས་སྤྱོད་དེ། །མི་ལས་འདས་ཀྱང་
མི་གཟུགས་ཀྱིས། །འགྲོ་བ་འདྲེན་པ་རྣམས་དང་འཕྲད། །གང་ལ་ཡིད་ནི་རྩེ་
གཅིག་པར། །སྔོན་གྱི་བསོད་ནམས་མཐུས་བསྐྱེད་དེ། །ངེས་པར་དེ་འབྲས་
མྱུར་སྨིན་ཞིང་། །འདོད་གྲུབ་སླར་གྲུབ་བྱེད་པ་ཉིད། །ཅེས་བྱ་བ་ལ་སོགས་
པ་ལུང་བསྟན་མང་དུ་མཛད། དེ་ནས་བལ་བོད་ཀྱི་ས་མཚམས་སུ་དཀའ་ཐུབ་
ལ་གནས་པ་ལས་སྐུ་ཚེ་འཕོས་ཏེ། དབུ་རུ་སྟོད་དུ་ཡབ་དགེ་བསྙེན་འབྱུང་སེང་
དང་། ཡུམ་སྒྲོལ་མ་འབུམ་གྱི་སྲས་སུ་མེ་ཕོ་བྱི་བ་ལ་འཁྲུངས། རྗེ་སྒམ་པོ་བ་
ཁུ་དབོན་གྱི་སྤྱན་སྔར་བྱོན་ཏེ། ལོ་བཅུ་དགུ་ལ་ཁུ་དབོན་གྱི་དྲུང་དུ་ཆིག་་
རྫོགས་མཛད། མཚན་ཚུལ་ཁྲིམས་དཔལ་དུ་གསོལ། བཀའ་གདམས་ཀྱི་
དགེ་བའི་བཤེས་ གཉེན་ མང་ པོ་དང༌། རྗེ་ རས་ཆུང་བ། ཕག་མོ་གྲུ་པ།
ཁྱུང་ཚང་པ། རྨོག་ཅོག་པ། རྗེ་འབའ་རོམ་པ། རྣལ་འབྱོར་ཆོས་གཡུང་
སོགས་བླ་མ་མང་དུ་བསྟེན། གཙོ་བོར་རྗེ་ཁུ་དབོན་གཉིས་ལ་སངས་རྒྱས་་
དངོས་ཀྱི་འདུ་ཤེས་སྐྱེས་པས་རྩ་བའི་བླ་མར་བཟུང་།: ཆོས་རྗེ་དུས་གསུམ་
མཁྱེན་པ་རྗེ་དྭགས་པོ་ཁུ་དབོན་དང་མཇལ་དུ་བྱོན་པའི་ཚེ། ཁོང་ལ་དད་པ་



དཔག་ཏུ་མེད་པ་སྐྱེས། རྡོ་རྗེ་དྲིལ་བུ་ཞིག་ཕུལ་ནས་ཆོས་ཀྱང་མང་དུ་ཞུས།
དེ་ཡང་སོ་བདུན་པ་ཆུ་ཕོ་བྱི་བའི་ཚེ་གཤེགས། དེ་དུས་ཀྱི་སློབ་མའང་། སློབ་
དཔོན་སྟོན་པ་དང་། སློབ་དཔོན་གཡའ་བཟང་བ་གཉིས་ཡིན། གཞན་ཡང་
ཆོས་ཀྱི་འབྲེལ་པ་ཡོད་པ་ཁ་ཡར་ཡོད་གསུངས། །
དེའི་སྐུ་སྐྱེ་དགེ་སློང་ནམ་མཁའ་འོད་ནི་རུ་མཚམས་ཀྱི་སའི་ཆར། ཡབ་
དགོན་པ་དོན་གྲུབ་བླ་མ་དང་། ཡུམ་ལྷ་མོ་ལྕམ་གྱི་སྲས་སུ་ཆུ་མོ་གླང་གི་ལོ་ལ་
འཁྲུངས། ཆུང་ངུ་ནས་སྔོན་གྱི་བླ་མ་དྲན་ཞིང་དད་པ་སྐྱེས་ཏེ། ལོ་བརྒྱད་
དགུ་ལ་ཆོས་རྗེ་དུས་གསུམ་མཁྱེན་པ་ལ་ཕུལ། ལོ་བརྒྱད་དམ་དགུར་ཕྱག་ཕྱིར་
འབྲལ་མེད་བསྡད། གདམས་པ་དང་རྗེས་སུ་གདམས་པ་དཔག་མེད་མཛད།
བྱིས་པའི་སྤྱོད་པ་མེད་པར་མོས་གུས་ཀྱིས་བླ་མ་བསྟེན་ཞིང་། གདམས་པ་རྩོད་
བཅད་པས་རྗེ་ཤིན་ཏུ་མཉེས་པར་གྱུར། ཆོས་རྗེ་ཁམས་སུ་གཤེགས་རྗེས་་་་
གངས་དཀར་དང་། སེ་མོ་དོ་དང་། ཁ་རག་དང་། ཐང་ལྷ་ལ་སོགས་པའི་
དབེན་པ་རྣམས་སུ་བསྒོམས་མཚམས་བར་དུ་འགྲོ་མགོན་ཞང་དང༌། ལྷོ་པ་
དང༌། སྐྱེར་སྒང་བ་དང་། གླིང་ལ་སོགས་པ་དམ་པ་མང་དུ་མཇལ་ཞིང་
གདམས་པ་གསན། ཁྱད་པར་བདེ་གཤེགས་སྟག་ལུང་ཐང་པ་ལ་དད་པ་རབ་
ཏུ་ཐོབ་ནས་ཆོས་ཞུས། གཙོ་བོར་སྒྲུབ་པ་ཁོ་ན་བྱས། དེ་ནས་ཆོས་རྗེ་དབུས་
སུ་ཕེབས་ནས་གདམས་པ་ལྷག་མ་དང་། རྗེས་སུ་གདམས་པ་དཔག་ཏུ་མེད་པ་
གནང་། དེ་ནས་ལོ་བཅུ་བདུན་དུ་འཚམས་འབའ་ཞིག་བྱས། ཏིང་ངེ་་་
འཛིན་ཕུན་སུམ་ཚོགས་པ་དང༌། ནམ་མཁར་འཕུར་བ་ སོགས་གྲུབ་ པའི་
རྟགས་མཚན་ཡང་འགའ་རེ་རྙེད་པར་གྱུར། མཚུར་ཕུའི་ཕུག་མོ་ཆེའི་རི་ཁྲོད་
བཏབ་སྟེ། བཞུགས་པས་སློབ་མ་ཡང་བདུན་ཅུ་ཙམ་བྱུང༌། སྒོམ་ཆེན་་་་
ཉམས་མྱོང་དང་ལྡན་པ་ཡང་ཁ་ཡར་བྱུང་། གྲུབ་ ཐོབ་ཆུ་སྒོམ་མར་གྲགས་
པའང་། རྗེ་འདི་ལ་ཆོས་དྲུག་གི་གསོལ་འདེབས་ཞུས་པའི་སློབ་མར་འདུག
55



དྲུག་ཅུ་རྩ་བདུན་པ་ས་མོ་ལུག་ལ་གཤེགས།
ཆོས་རྗེ་གྱ་བ་གངས་པར་གྲགས་པ་དེ་ནི། ཡུལ་ཤངས། རུས་ཁྱུང་པོ་
ཡིན་པའི་ཡབ་གསང་སྔགས་རྙིང་མ་བ་ཞིག་གི་སྲས་སུ་ཤིང་མོ་ལུག་ལ་འཁྲུངས།
དུས་གསུམ་མཁྱེན་པའི་དྲུག་ཅུ་རྩ་དྲུག་པ་ཡིན། རབ་ཏུ་བྱུང་བའི་མཚན་རིན་
ཆེན་འོད་ཟེར། ཁོང་རང་གི་མེས་སེང་གེ་རྒྱལ་མཚན་གྱིས། རྒྱ་གར་གྱི་པཎྜི་
ཏ་ཕྲ་ལ་རིང་མོ་ལ་གསན་ཡང་ཟེར་ཏེ། མི་རབས་ཡ་ཟུང་དུ་ཕུར་པ་ལྷ་ནག་གི་
གྲུབ་ཐོབ་བྱུང་བའི་བརྒྱུད་ཡིན་ཡང་ཆོས་ཀྱིས་ཐུགས་ཅུང་མ་ཚིམ་པར་རྗེ་དུས་
མཁྱེན་ཇོ་མོ་གངས་ལ་བཞུགས་དུས་མཇལ། ཆོས་བཀའ་རྣམས་ཞུས་པས་
ཐུགས་ངེས་ཆེན་པོ་འཁྲུངས། དེར་སྒྲུབ་པ་མཛད་པས་ གངས་དཀར་བར་
གྲགས། སོ་ཡེ་ཤེས་དབང་ཕྱུག་ལ་སྒྱུ་འཕྲུལ་ཞི་ཁྲོའི་སྐོར་གསན། གཞན་
ཡང་འབྲི་ཁུང་ཆོས་རྗེ། སྟག་ལུང་ཐང་པ། རྨོག་ལྕོག་པ། ལ་ ཡག་པ།
དྭགས་པོ་འདུལ་འཛིན། ཉེ་གནས་གསལ་བྱང་། ཁ་ཆེ་པཎ་ཆེན་ལ་སོགས་
པའི་བླ་མ་མང་དུ་བསྟེན། གཙོ་བོ་མདོ་བོ་རས་པ་སྟེ། དེ་ལས་ཕྱག་རྒྱ་ཆེན་
པོའི་རྟོགས་པ་བརྙེས། གྱ་བར་འབྲང་བུའི་དགོན་རྙིང་བཏབ། དེའི་དབོན་
བརྒྱུད་ཀྱིས་དུས་ཕྱིས་བར་དུ་དགོན་གསར་རྙིང་རྣམས་བཟུང་ནས་དར་རྒྱས་ཆེ་
ཞིང་། ཀམ་ཚང་གི་ཞབས་ཏོག་ཆེ་བར་གྲགས། ཁོང་གི་ཚེའི་མཐའ་ལ་ཧོར་
དཙག་བོད་དུ་ལྷགས། རང་ལོ་བདུན་ཅུ་རྩ་ལྔ་པ་ས་མོ་བྱ་ལ་མཚུར་ཕུར་
གཤེགས།
དེའི་སློབ་མ་བསམ་གླིང་རིན་པོ་ཆེ་ནི་མྱང་སྨད་གྱི་སྒྲོ་ལུང་སེར་ཆུང་པའི་
ཁུ་ལུང་དུ། ཡབ་མེས་རྔོག་རྡོ་རྗེ་དབང་ཕྱུག་ཅེས་བྱ་བ་ལ་སྲས་ཕུག་པ་མགོན།
ཕུག་པ་རྒྱལ། ཕུག་པ་དར་ཏེ་དེ་གསུམ་གྱི་ཆེ་བ་ཕུག་པ་མགོན་དང་པོར་རྟ་
ནག་ ཏུ་མི་གཡོག་བྱས། དེ་ནས་དིང་རིར་ཕྱིན་ནས་རྣལ་འབྱོར་པར་གྱུར།
དེ་ནས་ཤབ་ཞོང་བའི་རྣལ་འབྱོར་མ་དར་མ་ལྕམ་ཡང་དིང་རི་ན་ཡོད་པ་དེ་ཉིད་
56



ཀྱི་སྲས་སུ་ས་མོ་བྱ་ལ་འཁྲུངས། ལོ་ཉེར་གཅིག་ལ་དཔྱལ་ཆོས་བཟང་དང་།
གཙང་པ་སར་སྦོས་གཉིས་ཀྱིས་མཁན་སློབ་མཛད་དེ་རབ་ཏུ་བྱུང་། བླ་མ་མང་
དུ་བསྟེན་ནས་ཐོས་པ་རྒྱ་ཆེན་པོ་མཛད། དཔྱལ་གྱི་བུར་ཆོས་པའང་ལོ་མང་དུ་
བྱས། མྱང་སྟོད་ཀྱི་སེར་ཕྲེང་དགོན་པ་ན་དྭགས་པོ་བཀའ་བརྒྱུད་པའི་སྒོམ་
ཆེན་ཞིག་ཡོད་པ་དེ་ལ་ལྔ་ལྡན་ལ་སོགས་ཞུས་པས་ཕྱག་རྒྱ་ཆེན་པོའི་རྟོགས་པ་
བརྙེས། གངས་པ་རིན་ཆེན་འོད་ཟེར་གྱི་ཞབས་ལ་གཏུགས་ནས་ཆོས་མང་དུ་
གསན་ཞིང་ཀོ་བྲག་པའི་ཡང་སློབ་མ་ཡིན། སྐུ་ཚེའི་སྨད་ལ་མྱང་སྨད་བསམ་
གླིང་བཏབ། རྟོགས་པ་མཐོ་ཞིང་འགྲོ་དོན་རྒྱ་ཆེ། རང་ལོ་དོན་གཉིས་པ་
ལྕགས་སྤྲེལ་ལ་གཤེགས། འདི་ཆོས་རྗེ་རྒོད་ཚང་པ་དང་འཁྲུངས་ལོ་གཅིག་
ཅིང་། རྒོད་ཚང་པ་ལས་ལོ་གཉིས་ཀྱིས་སྐུ་ཚེ་རིང་། ཕྱིས་སུ་གྱ་པ་གངས་
པའི་དབོན་བརྒྱུད་ལ། འབྲོང་བུ་གོ་ཤི་ཞེས་པའང་བྱུང་ཞིང་། དེ་ནས་རིམ་
པ་བཞིན་སོག་རྩྭ་ལྡན་གྱི་དགོན་པ་ཟམ་དང་བཅས་པའི་བདག་འཛིན་མཛད་
ནས་འཕྲིན་ལས་ཆེ་བར་བྱུང་། ད་ལྟའང་བོད་སོག་ཚོར་དབོན་བརྒྱུད་མ་ཆད་
ཙམ་ཞིག་སྣང་། །
རྒྱ་སྒོམ་ཡེ་ཤེས་འོད་ནི་རིན་པོ་ཆེ་ཀརྨ་པའི་བརྒྱུད་རིམ་ནའང་བཞུགས་
ཤིང་གྲུབ་ཐོབ་རྩོད་མེད་དུ་གྲགས། །
སྨོན་ལམ་འོད་ནི་ཡུན་རིང་དུ་ཉེ་གནས་བགྱིད་ཅིང་ཡོན་ཏན་དུ་མ་མངའ།
མཐའ་མི་ཚུལ་ཁྲིམས་འོད་ཀྱིས་འདོབ་སྤང་ཕུག་གི་གདན་ས་མཛད། དེའི་
སློབ་མ་ཨ་བོང་ཤེས་རབ་འོད་ཀྱིས་ཡང་ལྡེམ་གྱི་དགོན་པ་བཏབ་པ་དུས་ཕྱིས་
བར་དུ་དར་རྒྱས་ཆེ།
ལྡེ་ཆུང་ སངས་ རྒྱས་ རིན་ ཆེན་ནི་ འཁྲུངས་ ཡུལ་ རྫུ་ ས་ དམར་ བ་ ཡིན།
རིན་པོ་ཆེ་དང་མཇལ་ནས་ཆོས་ཁྲིད་རྣམས་རྫོགས་པར་ཞུས། ཡོན་ཏན་་་་
དཔག་ཏུ་མེད་པ་རྒྱུད་ལ་སྐྱེས། དེའི་སློབ་མ་སྐྱེ་མེད་ཁེ་སྒོམ་ཡིན་ཞིང༌། ཤ་
57



གྲགས་པ་སེང་གེས་ཀྱང་དང་པོ་འདིར་ཐུག དེའི་དཔོན་པོ་ཁེ་ཡེ་ཤེས་སེང་
གེས་ཡོན་པོའི་དགོན་པ་བཟུང་ནས་ཕྱིས་ཀྱི་བར་དུ་དགོན་པ་དང་བུ་སློབ་ཀྱི་
དར་རྒྱས་ལེགས་པོ་བྱུང་། ཞེས་གྲགས།
འབའ་ཚ་སྟག་དེལ་བ་ནི་ཟད་པར་གྱི་ཏིང་ངེ་འཛིན་ལ་མངའ་བརྙེས།
སློབ་མ་ཡང་མང་དུ་འདུས་ཤིང་སྐུ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་པར་
གྲགས། །
དབྲ་ སྒོམ་ ཆོས་ བརྩོན་ ནི། རུས་ དབྲ། དེའི་ ནང་ ཚན་ རེ་ ཁེ་ སྟེ།
འཁྲུངས་ཡུལ་བསོ་རོང་རེ་ཁེ་ཆུ་རྒྱུད་ཡིན། དུས་གསུམ་མཁྱེན་པའི་དྲུང་དུ་
ཆོས་བཀའ་རྣམས་ཞུས་པས་ཉམས་རྟོགས་ཕུལ་བྱུང་བརྙེས། དེའི་སྐུ་སྐྱེ་ཕྱི་མ་
ལ་བསྟན་པའི་ཞབས་ཏོག་ཀྱང་རྒྱ་ཆེན་པོ་མཛད་པར་གྲགས། །
གཙང་པ་བཀྲ་ཤིས་སམ་གཙང་པོ་བ་དཀོན་མཆོག་སེང་གེ་ནི་ལ་སྟོད་ཐང་
ཆུང་ན་རྫུ་འཕྲུལ་གྱིས་རྗེས་སུ་བཟུང་ནས་སླར་མཚུར་ཕུར་གདམས་ངག་རྫོགས་
པར་མཛད་དེ། མི་ཉག་གྷའི་རྒྱལ་པོས་རྗེ་ཉིད་སྤྱན་དྲངས་པར། གཙང་པོ་
པ་ལ་ཕག་མོའི་བསྐྱེད་རྫོགས་འགྲོ་ཆོས་སུ་གནང་ནས་ཧ་ལ་ ཤན་གྱི་རི་བོར་་
སྒོམས་ཤིག་ལུང་བསྟན་ཏེ་སྐུ་ཚབ་ཏུ་བརྫངས། དེར་ གྷའི་རྒྱལ་པོའི་བླ་མ་་
མཛད་དེ་མཚན་གཙང་པ་ཏི་ཤྲིར་ཐོགས། ཁོང་གིས་གདན་ས་ཆེན་པོ་མཚུར་
ཕུར། དང་པོ་གསེར་འབུམ་གྱི་ན་བཟའ་དང༌། ཕྱིའི་མཆོད་རྟེན་བཞེངས་
པའི་ཆ་རྐྱེན། གཉིས་པ་མཆོད་ཁང་གོང་མའི་ཁྱམས། གསུམ་པ་མཆོད་རྫས་
དང་དགོན་པའི་ཁྱད་འཕགས་བཅུ་གསུམ་རྣམས་རིམ་པ་བཞིན་དུ་ཕུལ་བ་
སོགས་བསྟན་པའི་བྱ་བ་རྒྱ་ཆེན་པོ་མཛད་ནས་ས་ཕོ་སྟག་གི་ལོ་ལ་གྷའི་བྱང་ངོས་
སུ་སྐུ་གཤེགས། དེའི་སློབ་མ་ནི་འགྲོ་མགོན་ཏི་ཤི་རས་པ་སྟེ། འབའ་རོམ་
བཀའ་བརྒྱུད་ཀྱི་བསྟན་པའི་རྩ་ལག་མི་ཉག་རྒྱལ་པོའི་དབུ་བླའོ། །གཤེགས་
རྫོང་ལྷ་ཁང་གདུང་རྟེན་དང་བཅས་པ་ཏི་ཤི་རས་པས་མཛད།
58



བྲ་བ་བཀའ་གདམས་པས་རུ་ཡོན་པོ་དོའི་དགོན་པ་བཟུང་ནས་བསྟན་
པའི་བྱ་བ་མཛད་པར་གྲགས།
ལྷ་རྗེ་མེ་མཆོད་པ་ནི་རིན་པོ་ཆེ་ལས་ཆོས་ཁྲིད་ཐམས་ཅད་རྫོགས་པར་ནོས་
ཤིང༌། རྣལ་འབྱོར་ཆོས་གཡུང་ལས་ཀྱང་ཆོས་བཀའ་ཅི་རིགས་གསན། ལེ་
སྨད་དུ་དགོན་པ་མཛད་དགོངས་པའི་ཚེ། དེ་ནས་ཕ་ར་ཞེས་ནམ་མཁའ་ལས་
སྒྲ་བྱུང་བར་བརྟེན། དེ་ཉིད་ནས་ཕར་ཙམ་དུ་དགོན་པ་མཛད་པས། ཕྱིས་
ཕ་ར་དགོན་དུ་གྲགས། དེའི་སློབ་མ་རི་ཁྲོད་པ་ཆེན་པོ་དང༌། དཀོན་མཆོག་
འབྱུང་གནས་དང་། སྤྱན་སྔ་རིན་པོ་ཆེ་སོགས་ནས་ཡུན་རིང་བཤད་སྒྲུབ་་
འཕེལ་བར་བྱུང༌།
རོང་ པོ་ ཁམས་ གསུམ་ གྲགས་ ནི་ རྣལ་ འབྱོར་ པ་ སྔགས་ པའི་ ཚུལ་ ཏེ།
སོག་རོང་དུ་བྱུང༌། །
སྔགས་མཆོག་བལ་པོ་ཞེས་པས་གླ་ལི་ན་རྫ་བཀྲ་རིན་ཆེན་སྒང་བཏབ།
སྒང་ལོ་ཙཱ་བ་ནི་མཚུར་གྱི་སྒང་བུ་དགོན་པར་བྱུང་སྟེ། རྣམ་ཐར་གསེར་
གླིང་མ་མཛད་པ་པོ་དེ་ཡིན།
རྨ་བྱངས་པ་ནི་ཚོང་འདུས་མགུར་མོའི་དགོན་པ་དང༌། ཉང་ ཤ་་་
ཕྱོགས་སུ་བཞུགས་ནས་འཕྲིན་ལས་ཆེན་པོ་བྱུང་ཞིང་། ཆོས་བརྒྱུད་ཀྱང་མང་
དུ་བྱུང་བར་འདུག །
དགེ་བཤེས་ན་བུན་པ་ནི་འཁྲུངས་ཡུལ་ན་བུན་རྫོང་པ་སྟེ། འཆམས་
གཤིས་སུ་དགོན་པ་བཏབ་ནས་འགྲོ་དོན་མཛད། །
ཁམས་པ་དབང་རྡོར་གྱིས་ཕ་ཁང་དུ་དགོན་པ་མཛད་ནས་བཞུགས། །
བརྒྱུད་པ་འཛིན་པའི་སློབ་མ་མཆོག་ཏུ་གྱུར་པ་ནི་རྗེ་འགྲོ་མགོན་རས་ཆེན་
ཏེ། ཁོང་གི་ཡབ་ནི་གཙང་གི་གཅུང་པ་དྲུག་གོང་པ་ཡིན་ཞིང༌། གདུང་རུས་
གྲུ་གུ། མཚན་དཔལ་གྲགས། དེའང་ཡབ་ཀྱི་ནུ་བོ་དབུས་སུ་ཚོང་དུ་སོང་བ་



མ་ལོག་ནས། ཡབ་རང་དབུས་སུ་ནུ་བོ་འཚོལ་དུ་འོངས་པ་དོལ་གྱི་ཚོང་འདུས་
བར་མ་ན་ནུ་བོ་དང་འཕྲད། དེར་ཁོང་བྱོན་ཆང་མང་པོ་དྲངས། ནུ་བོ་ཆང་
གིས་བཟི་ནས་དེར་མགྲོན་པོ་ཞིག་ལ་རྟ་ཁ་ཚན་ཅན་སུས་ཀྱང་མི་ཐུབ་པ་ཞིག་
འདུག་པ་དེ་བཤོལ་ཡང་མ་ཉན་པར་ཞོན་ནས་རྒྱུགས་པས་ལྕང་གསེབ་ཏུ་ཁྱེར།
ལྕང་སྡོང་ལ་མགོ་བརྡབས་ནས་ཤི། དེ་ནས་ཡབ་དེས་གཡེའི་གླང་ཤོ་རེའི་གད་
ཁར་འོངས་ནས་ཚོང་བྱས། གཙང་མོ་བཙུན་ཆུང་མ་དང་འདུས་ནས་ལོ་་་
འགའ་ཞིག་བསྡད། དེ་ནས་ཡར་ལུང་གི་ཉ་མོ་གཞུང་དུ་འོངས་ནས་ཁུ་རྗེ་སྙིང་
པོ་ལ་གནས་པོ་བྱས་ནས་བསྡད། ཕྱིས་ཚོང་ལེགས་པོ་བྱུང་ནས་གནས་གཞི་
བཏིངས། དེར་བུ་ལྔ་བུ་མོ་གཅིག་དང་དྲུག་བྱུང་བའི་ཆེ་ཤོས་འབྱུང་གྲགས།
དེ་འོག་འབྱུང་སྐྱབས། དེ་འོག་གློག་འབྱུང༌། དེ་འོག་འགྲོ་མགོན་རིན་པོ་ཆེ་
ཡིན་ཏེ། ཁྱིམ་མིང་འབྱུང་རྒྱལ་ཆུང་ཤོས་གྲ་བོ། སྲིང་མོ་སྐྱ་རྒྱལ་ཞེས་བྱ།
འགྲོ་མགོན་རིན་པོ་ཆེ་ཉིད་རྗེ་དུས་མཁྱེན་གྱི་དགུང་ལོ་སུམ་ཅུ་རྩ་དགུ་པ་ས་ཕོ་
འབྲུག་ལ་སྐུ་འཁྲུངས། བྱིས་པའི་དུས་སུ་རི་ལ་རེའུ་ལུག་འཚོར་སོང་ཙ་ན།
ཁོང་གར་བཞུད་དུ་འཇའ་ཟུག་པ་ཀུན་གྱིས་མཐོང་། ཁོང་གི་ཡབ་ཀྱང་དད་པ་
ཅན་ཡིན་པས་ཁོང་གི་ནང་དུ་ཆོས་བྱེད་རྣལ་འབྱོར་ཕོ་མོ་མང་པོ་འབྱོན་པས་
ལན་གཅིག་རྣལ་འབྱོར་པ་ཞིག་གིས་ཡབ་ལ་བུ་ཆུང་ལྷག་འདི་ང་ལ་བསླང་ཟེར།
དེ་ཅི་ལགས་བྱས་པས་བུ་ཚ་འདི་ལ་བུད་མེད་གསེར་གྱི་རྒྱན་ཅན་མང་པོ་འཁོར་
ཞིང་འདུག དེ་མཁའ་འགྲོ་མ་ཡིན་པས། འདིས་ཆོས་བྱས་ན་རྣལ་འབྱོར་པ་
བཟང་པོ་ཞིག་འོང་ཟེར་ཡང་ཁོང་གིས་མ་ཕུལ། དེ་ནས་དགུང་ལོ་དགུ་བཞེས་
པའི་དུས་སུ་འཁོར་བ་ལ་སྐྱོ་བ་སྐྱེས་ཤིང་མི་རྟག་པས་རྒྱུད་བསྐུལ་ནས། ཟངས་
རིར་ཆོས་བྲོས་ལ་བྱོན་ནས་རྣལ་འབྱོར་པ་མཛད། དེར་རྗེ་བཙུན་འགྲོ་སྒོམ་
རས་པ་ལས་རྡོ་རྗེ་རྣལ་འབྱོར་མ། རྡོ་རྗེ་གཏུམ་པོ། བདེ་མཆོག་སྙན་བརྒྱུད།
དོ་ཧ་དང་ཐུན་འཇོག་ལ་སོགས་པའི་དབང་དང་གདམས་ངག་མང་དུ་གསན།
60



བསྒོམ་པ་ཙམ་གྱིས་བདེ་གསལ་མི་རྟོག་པའི་ཉམས་ཉིན་མཚན་འདྲེས་པར་བྱུང༌།
ན་བཟའ་རས་རྐྱང་མཛད་པས་རས་ཆེན་དུ་གྲགས། དེ་དུས་ཁོང་གྲོགས་
མཆེད་གཉིས་ཡོད་པས་གྲོགས་པོ་དེ་ལ་རས་ཆུང་པ་ཟེར། དེ་ནས་ལོ་ལྔ་ཙམ་
སོང་བ་ན་བླ་མའི་ཞལ་ནས་སང་ཕོད་དེ་ཁོ་བོའི་རོ་ཁོ་བོས་རི་ལ་སྐྱེལ་བ་ཡིན་
གསུངས་པ་ལ། ཁོང་ན་སོ་གཞོན་པས་དེའི་དོན་མ་གོ་གསུངས། དེའི་ཕྱི་
ལོར་ཞང་སྟོན་ཕྱུག་པོ་ཞིག་གིས་ཁོང་ལ་ཞབས་དབང་ཞུས་པའི་རྐྱེན་གྱིས་སྐུ་
བསྐྲུན་པར་གདའ། དེ་དུས་བླ་མ་ཞང་སུམ་ཐོགས་པ་མཐའ་རྩེར་བཞུགས་
པས་ཁོང་གདན་འདྲེན་དུ་བཏང་བས། ཕག་མོ་གྲུ་པ་དང་མཇལ། ཚོགས་ -
ཆོས་ཉི་མ་འགའ་ཞིག་གསན། བླ་མ་ཟངས་རི་གདིག་ཕུག་ ཏུ་བྱོན་ནས་་་་་
གཤེགས་པར་ཉེ་བའི་ཚེ། རས་ཆེན་གྱིས་ཁོང་གི་མཆན་འོག་ཏུ་དབུ་བཅུག་
ནས་ད་གདམས་ངག་ཀྱང་མ་ཚར། ཉམས་མྱོང་ཡང་མ་རྫོགས་ པས་ སུ་ལ་་
བརྟེན། ཇི་ཙུག་བགྱི་ཞུས་ཀྱིན་བཤུམས་པས། བླ་མའི་ཞལ་ནས་ཁྱོད་ལ་
བཀའ་བརྒྱུད་ཟིན་པ་ཞིག་འོང་བ་ངས་ཤེས་ཏེ། བླ་མ་རྗེ་བཙུན་པའི་ལུགས་
ཀྱིས་དང་པོ་ནས་གདམས་ངག་ཐམས་ཅད་སྤྲུགས་ནས་མི་མཛད་པར་ངེས་ཤེས་
ཐོབ་ནས་དུས་གཅིག་ཏུ་སྟོན་པ་ཡིན། ད་ཁྱོད་ཀྱིས་རྒྱ་བསྒོམ་ལ་བརྟེན་པར་
གྱིས་དང༌། ངའི་གདམས་ངག་ཐམས་ཅད་ཁོ་ལ་ཡོད། ཁྱོད་རང་གི་སློབ་
དཔོན་ཡང་ཡིན་པས་ལེགས་པར་འོང་གསུངས། བླ་མ་སྐུ་གཤེགས་ནས་ཁོང་
ཐུགས་རྒྱལ་ཆེ་བས། རྗེ་བཙུན་རས་ཆུང་བའི་སློབ་མ་འདི་ག་ཙམ་ཡོད་པ་ལ།
རྒྱ་སྒོམ་རང་གི་སློབ་དཔོན་ཡིན་ཡང་བརྒྱུད་པ་མར་ལ་བདའ་བའི་དོན་མེད་
དགོངས་ནས་དོལ་དུ་བྱོན། མཚུར་སྟོན་དུ་དཔང་པོ་ལ་གཏུགས། ཕག་མོ་
དཔྱལ་ལུགས། རྡོ་རྗེ་གཏུམ་པོའི་ལས་ཁ་ཚར། རས་ཆུང་པའི་བཞི་ཆོས།
སེམས་ཕྱོགས་ཀྱི་མན་ངག་སོགས་མང་དུ་གསན། དེ་ནས་ཡར་ལུང་དུ་བྱོན།
རྡོ་རྒྱུས་བྲག་ལ་བསྒོམས་པས་རྣལ་ལམ་དུ་རྗེ་བཙུན་མ་ཞལ་གཉིས་མ་གཡུང་དྲུང་
61



རིས་དང་བཅས་པའི་ཞལ་གཟིགས། དེར་ལོ་འགའ་ཙམ་བཞུགས་པས་ནད་
པ་ སོགས་ ལ་ ཕན་ ཐོགས་ པའང༌ བྱུང་ གསུངས། དེ་ ནས་ གཉལ་ དུ་ བྱོན།
གཙང་ སྟོན་དཀོན་ནེ་ ཡབ་སྲས་ ལ་ བྲམ་ཟེ་ཆེན་པོའི་ཆོས་ མཛོད་ དྲུག་ དང༌།
སྙིང་པོ་སྐོར་དྲུག་དང་། ཕྱག་རྒྱ་ཆེན་པོ་བེའུ་བུམ་ལ་སོགས་པ་མང་དུ་གསན།
འཇམ་དཔལ་གསང་ལྡན་དང་། དྲག་པོ་སུམ་སྒྲིལ་ལ་སོགས་པའི་སྒྲུབ་ཐབས་
མང་པོ་དང་། གནོད་སྦྱིན་རྡོ་རྗེ་བདུད་འདུལ་ལ་སོགས་པའི་བསྟན་སྲུང་ཡང་
མང་དུ་གསན། ཞི་བྱེད་སྙན་བརྒྱུད་ལ་སོགས་པ་གདམས་པ་དཔག་ཏུ་མེད་པ་
ཐུགས་སུ་ཆུད་པར་མཛད་ཅིང་། མ་ཇོ་མོ་རྣམ་རྒྱན་གྱི་གཟིམ་ས་ནས་ཚུར་ལ་
ཡེ་ཤེས་ཀྱི་ཌཱཀི་སུ་ཁཱ་མ་ཧཱ་སིདྷིའི་ཞལ་གཟིགས། དེ་ནས་ཟ་ཆུ་འདུས་སུ་ཆོས་
རྗེ་སྒམ་པོ་པའི་ཞལ་སློབ་རླུང་དབུ་མར་ཚུད་ཅིང་འོད་གསལ་རྒྱུན་ཆད་མེད་པ་
གྲུབ་ ཐོབ་དར་མ་ཤེས་རབ་ཅེས་བྱ་བ་དང་མཇལ། དབང་བྱིན་རླབས་་་་་་
གདམས་པ་དང་བཅས་པ་ཞུས། དེའི་སོས་ཀ་ཡུར་མ་རན་ཙམ་ན་གཉལ་སྟོད་
དུ་བྱོན་ནས་ཉིན་གཅིག་དྲ་ཅུང་མ་རན་ཙམ་ལ་ཡུར་མ་བ་འགའི་འཛར་བ་ལུ་
བསྐུ་དགོངས་ནས་གྲོག་ཕུག་ཅིག་ཏུ་སྒོམ་ཞིང་བཞུགས་པའི་ཚེ། བུད་མེད་
རྒྱབ་ན་སླས་པོ་ཁུར་མི་ཞིག་བྱུང་ནས་བྱ་བོ་ཞིག་ཐོགས་ནས་འཛར་པ་བསྐྱལ།
དེའི་ཕྱི་ན་ཡར་ཁྱི་འགའ་ ཐལ་བ་གཟིགས། ཅི་ཡིན་དགོངས་ནས་ཡར་་་་་
བཞེངས་ནས་གཟིགས་པས། བུད་མེད་དེ་རྗེ་བཙུན་མ་ཁོ་ན་བཞིན་དུ་སྣང་
གསུངས། སླར་ཡར་ལུངས་སུ་བྱོན་པའི་ལམ་ཁར་བླ་མ་རྗེ་སྒོམ་ཞིག་པོའི་ཕྱག་
ཕྱིར་འབྲངས་ནས། སློབ་དཔོན་བི་མ་ལ་མི་ཏྲའི་རྫོགས་པ་ཆེན་པོའི་སྙིང་ཏིག་
སྐོར་མ་ལུས་པ་གསན། ཡར་ཀླུང་དུ་ལོ་འགའ་བཞུགས་པ་ཐུགས་དམ་སྨར་བ་
མ་བྱུང་ནས། ང་རང་ཡུལ་རྣ་བས་མ་ཐོས་པ་ཞིག་ཏུ་འགྲོ་དགོས་དགོངས་ནས་
ངམ་ཤོད་སྨད་གང་བར་ལྕེ་གྲོང་དུ་བྱོན། གཡེ་ཆུང་སྐོར། གླང་ལུང་དུ་སློབ་
དཔོན་ཐོད་པ་བསམ་འགྲུབ་ལ། ཇོ་མོ་ལབ་སྒྲོན་གྱི་གདམས་ངག་སྐོར་གཅོད་



ཡུལ་མ་ལུས་པ་གསན། དེ་ནས་དྭགས་པོ་ལ་བརྒྱུད་ནས་ཀོང་པོའི་ལ་བར་ལ་
བྱོན། བླ་མ་གཙང་པ་མངའ་རིས་བ་དང་མཇལ། ཕྱག་ན་རྡོ་རྗེ་གོས་དམར་
ཅན་དང༌། རྟོག་པ་ཚོད་འཛིན་དང༌ རྡོ་རྗེ་ལེགས་པའི་སྒྲུབ་ཐབས་བྱང་བུ་
ཉེར་ལྔ་པ་ལ་སོགས་པ་གདམས་ངག་མང་དུ་གསན་ཅིང་། སྤུ་བོ་ལ་བྱོན་པས་
དགེ་བཤེས་གཉལ་པ་ཇོ་སྲས་དང་མཇལ། ཁོང་གི་ཡི་གེ་འདོན་ཞིང་ཆོས་ཞུས་
པས་ཐུགས་ལ་བཏགས། ཕག་མོ་ཆོས་དྲུག་དང་། འཇམ་དཔལ་པ་ལ་པ་ཊ་
ལ་སོགས་པ་སྒྲུབ་ཐབས་ཡིག་སྣ་མང་པོའང་ཞུས་ཤིང༌། ཁྱད་པར་དུ་མགོན་པོ་
ལྕགས་པར་མ་གནང་ནས་ཞལ་ཡང་གཟིགས། དེ་ཁོང་ལ་ཞུས་པས་ཁྱོད་ལ་
ལས་འཕྲོ་ཡོད་པར་འདུག ད་ཁྱོད་ཀྱི་ སྡོང་གྲོགས་བྱེད་པ་ ཡིན་གསུངས།
དེའི་དུས་སུ་སྒྲུབ་རོགས་བྱས་པས་ཀྱང་ནུས་པ་ཐོན་ནས་ཕྱིས་ཁོང་གིས་གསུངས་
པ་ལྟར་བྱུང༌། དེའི་ཚེ་རྗེ་བཙུན་འཚོལ་བ་ལ་ཡུམ་གྱིས་གཅེན་པོ་བཏང་ནས་
བྱུང༌། ཁོ་ན་རེ་དབུས་སུ་འབྱོན་དགོས། ཁྱེད་མ་བྱུང་ན་མ་རྒན་མོ་ལྕེབ་ཟེར་
ནས་ང་བཏང་བ་ཡིན་ཞེས་ནན་ཏན་བྱེད་དུ་བྱུང་བ་ལ། ང་མི་འགྲོ་ཁྱོད་རང་
ཡར་ལོག་ལ་སོང་གསུངས་པས། ཡེ་མི་འགྲོ་ན་ངས་ཁྱོད་ཀྱི་མགོ་དེ་བཅད་ལ་
ཁྱེར་བ་ཡིན་ཟེར་བ་ལ། དེ་ཀུན་སྔར་བྱིས་པའི་དུས་ཀྱི་གཏམ་ཡིན། ད་ཁྱོད་
ཀྱིས་ང་མི་ཐུབ། འོན་ཀྱང་འོ་སྐོལ་ཟས་ནོར་མེད་པར། དབུས་སུ་སོང་བས་
མི་རྣམས་ཀྱིས་སྤྲང་པོ་ཁམ་ལོག་ཅེས་སུས་ཀྱང་མི་བརྩི་བས། ད་ས་སྨད་ནས་
ནོར་འདྲ་བཙལ་ཏེ་ཡར་འགྲོའོ་ཞེས་གསུང་ཞིང༌། བྲིད་ནས་ཁོང་མཆེད་་་
གཉིས་ཇོ་སྲས་དང་གསུམ་པོ་ཚ་བ་སྒང་དུ་བྱོན་པས་སྐུ་བསོད་བཟང་པོ་སྐྱེས།
དེ་ནས་སྨར་ཁམས་ལ་བྱོན། ཆོས་ཞུ་བ་མང་དུ་བྱུང་། དབང་བསྐུར་ཡང་
མང་དུ་མཛད། དེ་ནས་སྤོ་འབོར་སྨད་འབུ་ཡུལ་དུ་བྱོན། འགོང་སྨད་དུ་
འགོང་པ་ནང་འཁྲུག་བྱུང་བའི་འདུམ་མཛད། གནམ་ལྕགས་བྱ་བའི་དཔོན་
ལ་ཞུས་ནས་སྔགས་པ་བཞི་བཅུ་སྐོར་ཙམ་གྱི་སྔགས་སྡེ་བཙུགས། སྤྱིར་འགྲོ་



མགོན་གྱིས་ཡུལ་དེ་ཕྱོགས་སུ་མགོན་པོའི་སྔགས་སྡེ་བཅོ་བརྒྱད་བཙུགས་ཞེས་
གཏམ་དུ་གྲགས་ཤིང་། དེ་དག་ནས་བརྒྱུད་པའི་སྔགས་པའི་གཟུགས་བརྙན་
ཐར་ཐོར་ད་དུང་ཡང་སྣང་ངོ༌། །དེའི་ཚེ་ཀཾ་པོ་གནས་ནང་ན་ཆོས་རྗེ་རིན་པོ་ཆེ་
དུས་གསུམ་མཁྱེན་པ་བཞུགས་པ་གསན་ཏེ། ཆོས་ཞུ་རྒྱུ་མེད་ཕྱག་ཅིག་འཚལ་
བ་དང་། ཀཾ་པོ་གནས་ནང་ལ་ལྟད་མོ་ཞིག་ལྟ་བར་འགྲོ་དགོས་དགོངས་ནས་
འགོང༌ སྨད་ ནས་ ཡར་ བྱོན་ པའི་ ཚེ། ནམ་ མཁའ་ འཇའ་ འོད་ ཀྱིས་ གང་།
དགེ་བསྙེན་རྡོ་རྗེ་དཔལ་བརྩེགས་ རྟ་ པ་ མང་ པོའི་ཚོགས་ ཀྱིས་ བསུ་བ་བྱས།
གནས་ནང་དུ་ཆོས་རྗེ་དང་མཇལ་བས་ཁྱོད་སྔགས་ཆུང་ཤེས་རབ་ ཅན་ཞིག་
འདུག ངའི་སློབ་མ་བྱས་ན་འོང་བར་འདུག་པ་ལ་གསུངས། ཁྱེད་ལ་སློབ་མ་
ཇི་འདྲ་བ་བདོག་ཞུས་པས། འབལ་ཚ་སྟག་དེལ་བ་དང་ལྡེ་ཆུང་སངས་རྒྱས་ལ་
སོགས་པ་ཡོད་ཁྱེད་རང་ཡང་དེ་རྣམས་ཀྱི་རྩེར་སོང་གསུང་སྟེ་བྱོན་པས། ལྡེ་
ཆུང་སངས་རྒྱས་དང་ཕྲད། ཁོ་ན་རེ། ཁྱེད་སྔགས་ཆུང་ཤེས་རབ་ཅན་ངའི་
བླ་མའི་སློབ་མ་བྱས་ན་འོང་བར་འདུག་པ་ལ། ད་ཁྱོད་ངའི་གྲོགས་པོ་འབལ་
ཚ་སྟག་དེལ་བའི་རྩེར་སོངས་ཟེར་ནས་བྱོན་པས། ཕུག་པ་ཞིག་ན་སྟག་ཆེན་པོ་
ཞིག་ཉལ་ཏེ་འདུག་པས་ཤིན་ཏུ་སྐྲག་ནས་བྲོས་ཏེ་བྱོན། རྒྱུ་མཚན་བཤད་པས་
ད་རུང་སོངས་དང་ཟེར་ནས་ཕྱིན་ཙམ་ན་སྟག་མེད་པར་མཚོ་ཆུང་ཞིག་འདུག།
དེ་ ལ་ བསྐོར་ བ་ འགའ་ བྱས་ དེའུ་ གཅིག་ གཉིས་ བསྒྱུར་ ལོག་ སྟེ་ བྱོན་ ནས།
གྲོགས་པོ་ལ་རྒྱུ་མཚན་གསུངས་པས། ད་རུང་ལན་ཞིག་སོངས་དང་ཞེས་ཟེར་
ནས་བྱོན་པ་ན། མཚོ་དེ་མེད་པར་སྒོམ་ཆེན་ཞིག་འདུག་སྟེ། མགོ་དང་པང་
ན་སྔར་བསྒྱུར་བའི་རྡེའུ་རྣམས་འདུག་ཅིང༌། དེས་ཀྱང་སྔ་མ་བཞིན་སྔགས་
ཆུང་ཤེས་རབ་ཅན་ངའི་བླ་མའི་སློབ་མ་བྱས་ན་འོང་བ་ཞིག་འདུག་པ་ལ་ཞེས་
ཟེར་བ་ལ། སློབ་མ་ལ་ཡོན་ཏན་འདི་ལྟ་བུ་ཡོད་པ་ལ། བླ་མ་ལ་ནི་ལྟ་སྨོས་
ཀྱང་ཅི་དགོས་སྙམ་དུ་དད་པ་རང་དབང་མེད་པ་སྐྱེས། ཆོས་ཞུས་ནས་ལོ་



བདུན་ལ་དབུ་ས་ལ་མི་འབེབས་པའི་དམ་བཅའ་མཛད་དེ་ཐུགས་དམ་གྱི་ཕུ་ཐག་
བཅད། སྟག་དེལ་བས་ཟད་པར་གྱི་བཀོད་པ་བསྟན་ཚུལ་འདི། རྒྱ་རས་
དང་མ་ཏི་རཏྣ་གཉིས་ཀྱིས་བསྒྲིགས་པའི་རྣམ་ཐར་དུ་མི་འབྱུང་ཡང་། བདུད་
རྩི་བུམ་བཟང་དུ་འབྱུང་བ་ལྟར་བཀོད་ཅིང་། དཔའ་བོའི་ཆོས་འབྱུང་དུ་་
གནས་ནང་པའི་ངག་སྒྲོས་བསྒྱུར་བར། རས་ཆེན་པས་ནུས་པ་འགྲན་པར་
བཞེད་དེ་རྗེ་དུས་མཁྱེན་གྱི་དྲུང་དུ་བྱོན་པས། ཕུག་པ་ཞིག་ན་སྒོམ་ཆེན་བགྲེས་
པོ་ཞིག་འདུག་པ་མཐོང་བས་ཟིལ་མ་བཟོད་དེ་ཕྱག་བྱས། ང་ཁྱེད་དང་ནུས་པ་
འགྲན་དགོས་བྱས་པས་ང་རྒས་པས་ཁྱོད་དང་འགྲན་པ་མི་འོང་། ཁྱོད་ལ་
མགྲོན་ཞིག་བྱ་གསུངས་ནས་ཆུ་ཀ་པཱ་ལ་དོ་ཁོག་མར་བླུགས། སེ་རུ་རུས་པ་
སྐུད་པ་ལ་བཏགས་པ་ཞིག་ཐབ་གོང་ན་བཀལ་འདུག་པས་ལན་གཉིས་དཀྲུགས་
ཏེ་ཁོལ་བ་དང༌། གཉིས་ཀས་ཀ་པཱ་ལ་རེ་གསོལ་བས་སྔོན་མ་མྱོང་བའི་རོ་
བཅུད་དཔེ་མེད་པར་མྱོང་བས་དད་པ་སྐྱེས། ཁྱོད་རང་ནུས་པ་འགྲན་ན་ངའི་
སློབ་མ་ལྡེ་ཆུང་སངས་རྒྱས་ཀྱི་སར་སོངས་གསུངས། ཁོང་གིས་སྔར་ལྟར་་་་
འབལ་ཚ་སྟག་དེལ་བ་ལུང་བསྟན་ནས་ལུས་སྤྲུལ་བསྒྱུར་ཟད་པར་གྱི་བཀོད་པ་
མཐོང་། དེར་ཁོང་དང་གཏུམ་མོའི་དྲོད་འགྲན་པར་བྱས་ནས་དགུན་སྒང་
ཆེན་མཚན་མོ་ཕུ་ཆུའི་ཆབ་རོམ་གྱི་སྟེང་དུ་སྟོད་དུ་སྟག་དེལ་བ་གཅེར་བུར་་
བཞུགས། རས་ཆེན་པས་རྡོ་རྒྱང་གང་ཙམ་གྱི་སྨད་དུ་དེ་ལྟར་བཞུགས་པས།
སྟག་དེལ་བའི་འདོམས་སྐོར་གསུམ་གྱི་ཆབ་རོམ་ཞུ་ནས་ཆུ་ཚན་ལྟར་གྱུར་ཀྱང་
མཐུར་དུ་འབབས་མ་བཅུག་པར་གྱེན་དུ་བསྐྱིལ་བས་ཁོང་རང་གི་སྐུ་ལུས་ལ་གྱེན་
དུ་འཁྱིལ་ཞིང་རླངས་པ་དང་འདྲེས་པས་སྤྲིན་བརྩེགས་པ་ལྟར་གྱུར་ཏེ་འདུག
རས་ཆེན་པ་བཞུགས་པའི་སྐུས་གར་ཁྱབ་ཡུད་ཙམ་ཞུ་ནས་ཅུང་དྲོ་བར་གྱུར་ཀྱང་
ཁོང་གིས་ཆུ་རླུང་གི་ཟེར་བཏང་བས་ཤིན་ཏུ་གྲང་བར་གྱུར་པའི་ཚེ། ཐོ་རངས་
ཀྱི་ཆ་ལ་རྗེ་དུས་མཁྱེན་ནམ་མཁའ་ལ་བྱོན་ནས། སྟག་དེལ་བ་ཁྱོད་ཀྱིས་སྔགས་
65



ཆུང་འདི་འཁྱགས་རིར་མ་བསད་གསུངས་པས། ཁོང་གིས་ཏིང་ངེ་འཛིན་
གློད་པ་ན་ཆུ་ཚན་གྱི་རྒྱུན་གྱིས་ཆབ་རོམ་ཐམས་ཅད་དུས་གཅིག་ཏུ་ཁྱེར་སྐད།
དེར་དད་པ་ཆེར་སྐྱེས་ནས་བླ་མའི་ཞབས་ལ་གཏུགས་ཞེས་སྒྲོགས་ཤིང་སྣང་
ངོ༌། །ཞེས་འབྱུང་། དེར་ཆོས་རྗེའི་ཞལ་ནས་ཀྱང་དབུས་པ་རྙེད་པ་འཚོལ་
བ་ཞིག་ལ། ཁྱོད་དང་བཀའ་གདམས་པ་གཉིས་རྙེད་པ་ཆེའོ་གསུངས། བླ་
མ་ རས་ཆེན་ཁྱོད་ད་ལྟ་སྐྱིད་པ་ཡིན་ནོ། །གཡེང་བ་མེད་པར་གཅིག་པུར་་་་
བསྒོམས་པས་ཆོག་སྙམ་ཙམ་ན། གཡེང་བས་སྡོད་དུ་མི་སྟེར་བ་ད་གཟོད་ཁྱོད་
ལ་གྱོད་ཅིག་འོང་གསུངས་ཏེ། ཇི་ལྟར་གསུངས་པ་བཞིན་ཕྱིས་གདུལ་བྱ་རྒྱ་
ཆེན་པོ་དང་། སྐུ་བསོད་བསམ་གྱིས་མི་ཁྱབ་པ་གཅིག་པུར་བཞུགས་དབང་
མེད་པ་བྱུང་གསུངས། ཕྱིས་དབང་བསྐུར་ཞིག་གི་གྲལ་དུ་ཆོས་རྗེས་ཀྱང་རྡོ་རྗེ་
རྣལ་འབྱོར་མའི་ཞལ་གཟིགས་ཤིང༌། རྗེ་བཙུན་གྱིས་ཀྱང་བླ་མ་འཁོར་ལོ་བདེ་
མཆོག་ཡབ་ཡུམ་དུ་ཞལ་ གཟིགས། ཡང་གནས་ནང་དུ་སློབ་དཔོན་བཀའ་
གདམས་པའི་ཆགས་ཕྱིར་དཔོན་སློབ་མང་པོ་ཆོས་རྗེ་ལ་ཕྱག་སྐྱེལ་དུ་བྱོན་པའི་
ལམ་ཁར་ཉི་མ་རི་སྐེད་དུ་སླེབས་ཙམ་ན་རྗེ་བཙུན་རྡོ་རྗེ་རྣལ་འབྱོར་མ་བསམ་
གྱིས་མི་ཁྱབ་པའི་དབུས་ན། ཆོས་རྗེ་རིན་པོ་ཆེ་བཞུགས་ པ་ཞལ་ གཟིགས།
མོས་གུས་དཔག་ཏུ་མེད་པ་སྐྱེས། དེ་དུས་ཆོས་རྗེ་རིན་པོ་ཆེ་ཀྲེར་བཞུད་པས་
མ་མཇལ། དེ་ནས་ལོགས་སུ་དགོན་པ་འཛིན་པ་བས། དབེན་པ་དགའ་
དགོངས་ ནས་ སློབ་ དཔོན་ བཀའ་ གདམས་ པའི་ དྲུང་ དུ་ ལོ་ གསུམ་ བསྒོམས།
དེའི་ཚེ་བཀའ་གདམས་པའི་ཞལ་ནས། རས་ཆེན་པ་ཁྱེད་རབ་ཏུ་བྱུང་ན་་
གཞན་ལ་ཕན་པ་ཡིན་པ་ལ་གསུངས་ནས། རྗེ་བཙུན་གྱི་ཞལ་ནས་སྔར་གནས་
ནང་དུ་ཆོས་རྗེ་རིན་པོ་ཆེ་ཡང་གསུངས་ལ། ང་རང་གི་བླ་མ་ཟངས་རི་བ་དང་།
སྦོམ་རྟེན་པ་ལྟ་བུ་བྱུང་ན་སྤུན་ཡིན་ཡང་ཆོག་ཞུས་ནས་རབ་ཏུ་མ་བྱུང་། ད་
ཁྱེད་ཀྱང་དེ་སྐད་གསུང་། ཆོས་རྗེའི་ཡང་དགོངས་པར་འདུག་པས་རབ་ཏུ་
66



འབྱུང་དགོས་གསུངས་ཏེ། དགུང་ལོ་སུམ་ཅུ་སོ་བདུན་མཁན་པོ་ལ་ཁྲོམ་པ་
དང༌། སློབ་དཔོན་བཀའ་གདམས་པ་གཉིས་ལ་རྟ་བཟང་བ་རེ་རེ་ཕུལ་ནས།
ཁ་སྐོང་དང་བཅས་པའི་ཚོགས་ཀྱི་དབུས་སུ་བསྙེན་རྫོགས་མཛད། རབ་བྱུང་
གི་མཚན་བསོད་ནམས་གྲགས་སུ་བཏགས། དེ་ཙམ་ན་ང་བསྙེན་པར་རྫོགས་
པ་འཕྱིས་ཟིན་དགོངས་པ་བྱུང༌། སློབ་དཔོན་བཀའ་གདམས་པའི་དྲུང་དུ་
སྒོས་དུང་རིན་ཆེན་རྡོ་རྗེ་ཞེས་བྱ་བ་ཞིག་གིས་མཎྜལ་ཕུལ་བའི་དུས་སུ། ཁོང་
མིག་ནམ་མཁའ་ལ་བལྟ་ཞིང་འདུག་པས། དེ་ཅི་ཡིན་སྙམ་ནས་ཡར་གཟིགས་
ཙམ་ན། མདུན་གྱི་ནམ་མཁའ་ལ་རྡོ་རྗེ་རྣལ་འབྱོར་མའི་དབུ་ཐོག་ན་ཆོས་རྗེ་
རིན་པོ་ཆེ་བཞུགས་པ་གཟིགས་གསུངས། ཡང་སློབ་དཔོན་བཀའ་གདམས་
པའི་དབང་བསྐུར་ཞིག་གི་གྲལ་དུ་ཁོང་བདག་བསྐྱེད་ཇི་ལྟར་མཛད་པ་དང་།
དཀྱིལ་འཁོར་གྱི་ལྷ་བསྐྱེད་པ་ལ་སོགས་པ་གསལ་བར་གཟིགས། ཁྱད་པར་དུ་
ཡེ་ཤེས་འབེབས་པའི་ཚེ་སིནྡྷ་རའི་དཀྱིལ་འཁོར་གྱི་སྟེང་ན་ཌཱ་ཀི་མ་ལྕགས་ཀྱི་
མདའ་གཞུ་ཅན་བཞིས། ཁོང་དམིགས་པ་གར་གཏད་དུ་མདའ་གཞུ་ཝང་
ཝང་བྱེད་པ་གཟིགས། དབང་ཚར་ནས་སློབ་དཔོན་ལ་ཞུས་པ། དེ་ཀ་ལྟར་
ཡིན་གསུངས། ཁོང་གིས་ལོ་རྒྱུས་དེ་མཁན་པོ་ལ་བཤད། མཁན་པོས་སློབ་
དཔོན་ལ་གསུངས་པས། སློབ་དཔོན་གྱིས་རས་ཆེན་ཁྱོད་མཐོང་མཐོང་མང་
པོ་བཤད་པ་ཨང་གསུངས་ནས་བཀྱོན། མཁན་པོ་ནི་ཤིན་ཏུ་དད་ནས་མཁན་
པོ་ཡིན་ཡང་དབང་བསྐུར་ཞུས། དེ་ནས་ཆོས་རྗེ་རིན་པོ་ཆེས་སྟོད་དུ་བྱོན་ཟླ་
གླེ་དུ་ཀརྨར་ཆགས་ཕེབས་ཟེར་བ་གསན་ནས། སྔོན་ཆོས་རྗེ་དབུས་སུ་བཞུད་
གསུང་དུས། ང་ལ་ཡང་དབུས་དགའ་བ་ཡིན་གསུངས་པ་ལ། དབུས་ཕ་
ཡུལ་ཡིན་པས་མི་འགྲོ་བའི་དམ་བཅའ་ཡོད་པ་ལགས་ཞུས་ནས་མ་ཕྱིན་པ་ཡིན།
ད་ཡང་ཁོང་དབུས་སུ་བཞུད་ན་ཞལ་མི་མཇལ་བས་ཕྱག་འཚལ་དུ་འགྲོ། དཔེ་
ཆ་ཀུན་ས་སྨད་དུ་བཞག རིན་པོ་ཆེ་དབུས་སུ་མ་བཞུད་ན་དཔེ་ཆ་ཡར་བླངས་
67



ནས་དྲུང་དུ་བསྡད་པས་ཆོག་གསུངས་ཏེ་ཡར་བྱོན། ལམ་ཁར་བསུ་ ཤོད་་་
མཛེར་ཆུང་དུ་རུ་དཔོན་དཀོན་མཆོག་བླ་མ་ལ་དབང་བསྐུར་ཞིག་མཛད་པའི་
དུས་སུ་རྗེ་བཙུན་མ་ཞལ་གཟུར་ནས་བཞུགས་པ་ཞིག་གཟིགས། དེ་ཁོང་གི་
དམ་ཚིག་ལ་སྐྱོན་ཡོད་པའི་བརྡར་འདུག ཁམས་ཀྱང་བག་ཙམ་མ་བདེ་་་་་
གསུངས། དེ་ ནས་ ཀརྨར་ རིན་ པོ་ ཆེ་ དང༌ མཇལ། ལོ་ གསུམ་ བཞུགས།
གདམས་ངག་གི་རྟིང་པ་ཐམས་ཅད་ཚར་བར་ཞུས། དབུས་སུ་ཨེ་བཞུད་ཞུས་
པས། ང་ན་ནིང་ནས་ཀྱི་དེ་ཡིན་མོད། གསུངས་ཏེ་དབུས་སུ་འབྱོན་པ་ལ་རྟ་
ཤོད་རྣམ་རྒྱང་བར་དུ་སྐྱེལ་ཐུང་མཛད། དེ་ནས་སྨར་ཁམས་སུ་བྱོན་ཏེ་དགོན་
པ་བཏབ་ནས་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་པར་མཛད།
ལན་ཞིག་གི་ཚེ་འབོ་འོག་དྲུག་ཚ་དཀོན་མཆོག་སྐྱབས་ལ་དབང་བསྐུར་ཞིག་་
མཛད་ཙམ་ན། ཆོས་རྗེ་རིན་པོ་ཆེ་མདུན་གྱི་ནམ་མཁའ་ལ་བྱོན་ནས་མིག་
འཁྲུལ་བ་ཡིན་ནམ་སྙམས་ཏེ། ཇི་ལྟར་བལྟས་ཀྱང་མི་ཡལ་བར་ཡུན་རིང་པོའི་
བར་དུ་བཞུགས་པ་མཐོང་ཞེས་གསུངས། ཡོན་སྒོམ་གྲགས་ཡེས་རྡོ་རྗེ་གཏུམ་
པོའི་ཚོགས་མཆོད་ཞུས་པའི་དུས་སུ། བུམ་པའི་ནང་ནས་བཅོམ་ལྡན་འདས་
ཕྱག་ན་རྡོ་རྗེ་སྐུ་ཆུང་ལ་ཡན་ལག་རགས་པ་ཞིག་ཞལ་གཟིགས། གནས་ནང་དུ་
བླ་མ་རོ་ཟན་ན་བའི་ཚེ་རིམ་གྲོ་བྱེད་པའི་ཚོགས་གྲལ་དུ། རྗེ་བཙུན་མ་ཕྱག་
མཚན་མེད་པ་ཞིག་གཟིགས་ཏེ་ཁོ་འཆི་བའི་རྟགས་ཡིན་གསུངས། ལན་ཞིག་
རྟེན་གཏོར་བསྐྱངས་ཙམ་ན། རྟེན་གཏོར་གྱི་ནང་དུ་མགོན་པོ་བྱ་རོག་གདོང་།
སྐུ་སྟོད་ཡན་ཆད་གཏོར་མའི་སྟེང་དུ་ཐོན་པ་འཇིགས་སུ་རུང་བའི་ཆ་བྱད་ཅན་
ཞིག་ཞལ་གཟིགས། ཁྱག་གི་ནང་དུ་ཁྱག་དཔལ་དར་གྱིས་དབང་བསྐུར་ཞུས་
པའི་དུས་སུ། ཆོས་རྗེ་རིན་པོ་ཆེ་ནམ་མཁའ་ལ་བེར་ཐུལ་རྐྱང་པ་ཞིག་བསྣམས་
ནས་བྱོན་པ་ཞལ་གཟིགས། མདོ་ལམ་དགོན་པར་ ཕག་མོ་དཔོན་གཡོག་་་་
གསུམ་ཞལ་གཟིགས། པུམ་འབོར་དུ་དཔོན་རྡོ་རྗེ་སེང་གེ་ལ་དབང་བསྐུར་



མཛད་པའི་ཚེ་སིནྡྷུ་རའི་མཎྜལ་གྱི་སྟེང་ན་རྗེ་བཙུན་མ་གཡུང་དྲུང་རིས་དང་
བཅས་པ་ཞལ་གཟིགས། གནས་ནང་ནས་གཞན་དུ་འབྱོན་དགོངས་པའི་ཚེ་
དགེ་བསྙེན་རྡོ་རྗེ་དཔལ་བརྩེགས་མ་དགའ་ནས་ཆོ་འཕྲུལ་བཏང་བས། དེ་
ནུབ་ཁོའི་མགོ་ཐོག་ཏུ་ཕྱག་ན་རྡོ་རྗེ་བསྐྱེད་དེ་བཞག་པས། སང་ཐོ་རངས་ཁར་
བཅོམ་ལྡན་འདས་རྡོ་རྗེ་གཏུམ་པོ་སྐུ་ནམ་མཁའ་གང་བ། ཞབས་དགེ་བསྙེན་
གྱི་མགོ་ཐོག་ཏུ་བཞག་པ་ཞལ་གཟིགས། ཆོ་འཕྲུལ་ཡང་ཞི་ཞིང་ཅི་གསུང་་
བསྒྲུབ་པར་དམ་བཅས་སོ། །དགེ་བཤེས་ཁང་རྩེ་སྟོན་པ་ལ་སྙན་བརྒྱུད་གསན་
པར་དགོངས་ནས་ཞུས་པས་ངས་ཁྱོད་ཀྱི་སློབ་དཔོན་མི་འོང་། ཁྱེད་གྲུབ་ཐོབ་
ཆེན་པོ་ལགས་གསུངས་སྐད། ཅིས་ཀྱང་གནང་བར་ཞུ་ཞུས་པས། འོ་ན་
ཁྱེད་ཀྱིས་ང་ལ་སྐྱབས་འགྲོ་ཞིག་གནང་བར་ཞུ་གསུངས་ནས། རྗེ་བཙུན་གྱིས་
སྐྱབས་འགྲོ་ཞིག་གནང་། ད་ཁྱེད་ལ་འབུལ་ཆོག་པས་མཆོད་པ་རྒྱས་པར་གྱིས་
གསུངས། དེ་ནུབ་རྗེ་བཙུན་མ་ནག་མོ་ཤངས་ཀྱི་སྟེང་ན་ལྕགས་ཀྱི་འཁོར་ལོ་
འཁོར་བ་ཞིག་ཞལ་གཟིགས། ཆོས་དེ་ཤིན་ཏུ་གཉན་པའི་བརྡར་འདུག་་་་
གསུངས། ཞེང་གྲོང་ན་བཞུགས་པའི་དུས་སུ་མཚུར་ཕུར་ཆོས་རྗེ་རིན་པོ་ཆེ་།
འདས་པ་མཁྱེན་ཏེ། མཆོད་པ་མཛད་པའི་ཚོགས་གྲལ་དུ་ཆོས་རྗེ་རིན་པོ་ཆེ་
ཞལ་གཟིགས་ནས། ཐུགས་རྗེ་ཆེན་པོའི་ཉི་མ་དེ། །བདག་ལ་ནུབ་པ་ཅང་ཨེ་
སྲིད། ། མཇལ་བར་ཞུ་དང་རིན་པོ་ཆེ། །ཞེས་པ་ལ་སོགས་ པའི་ གསོལ་་
འདེབས་ཀྱི་མགུར་བཞེངས། ཡང་ལེའུ་ཏི་ན་འདས་མཆོད་ཅིག་གི་དུས་སུ་
རིན་པོ་ཆེ་དང་རྗེ་བཙུན་མ་ཞལ་གཟིགས། ལར་དེ་འདྲ་ལ་ཟད་པ་མེད་་་་
གསུངས། ཡང་ས་སྨད་ན་ཕོན་པོ་བཏུལ་བའི་དུས་སུ་རྗེ་བཙུན་མས་ཕོད་ཅིག་
བཙུགས་པ་གཟིགས། ད་རེས་བསྟན་པའི་དབུ་ཐོན་པར་འདུག་དགོངས་པས་
དེ་བཞིན་དུ་བྱུང༌། དེ་ནས་གནས་ནང་དུ་བྱོན་པའི་དུས་སུ་ནུབ་ཅིག་གི་ཚེ་རྗེ་
བཙུན་མ་སྤྲིན་གྱི་གསེབ་ནས་སྐུ་སྟོད་ཕྱུང་སྟེ་བཞུགས་པ་ཞལ་གཟིགས། དེ་
69



ཕན་ ཆད་ ཤིན་ ཏུ་ནག་ པ་ དང་ཚུར་ངོས་ ཤིན་ ཏུ་ གསལ་ བར་ གཟིགས་ པས།
ནག་ཕྱོགས་དེར་འགྲོ་མི་རུང་བའི་བརྡར་དགོངས། ། ཡང་གནས་ནང་དུ་ནུབ་
ཅིག་དཔལ་ཡེ་ཤེས་ཀྱི་མགོན་པོ་བྱོན་ནས་ཕྱག་གིས་གཡུག་ སྟངས་མཛད་དེ།
ངས་ཕར་ངོས་ཕྱོགས་ཐམས་ཅད་བདེ་བར་བྱས་ཡོད། ཁྱོད་ཀྱི་བསྟན་པ་ངས་
བཏོན་གྱི་ང་ལ་བསྟོད་པ་ཞིག་གྱིས་ཟེར་བ་ལ། བདག་ནི་རྣལ་འབྱོར་སྒྲུབ་པ་
པོ། །ཁྱོད་ནི་ཆོས་སྐྱོང་དམ་ཚིག་ཅན། །ཞེས་པ་ལ་སོགས་པའི་བསྟོད་པ་
མཛད། དེའི་དུས་སུ་བོན་པོ་སྟག་སྐོར་དགེ་བསྙེན་ལ་མོ་བཞག་པ་ཡིན་་་་་
གསུངས་ཏེ། རྗེ་བཀའ་དྲིན་ཅན་དེ་ ཏུར་གྱིས་དྲན། །མཎྜལ་ཕུལ་ཞིང་་་་
གསོལ་བ་བཏབ། །སྨོན་ལམ་པས་འཕྲོ་གཞིར་བཞག་ནས། །བསྟན་པ་རིན་
ཆེན་ས་གཞི་འདི། །དར་ཞིང་རྒྱས་པར་འདོད་པའི་ཕྱིར། །བརྒྱུད་པ་རྣམས་
ལ་གསོལ་བ་འདེབས། །བུ་སྐལ་ལྡན་བདག་སྐྱོབས་བྱིན་གྱིས་རློབས། །ཞེས་
སོགས་བོན་པོ་ལས་རྒྱལ་བའི་མགུར་བཞེངས། དེ་ནས་སྔོན་ཆོས་རྗེའི་གསུང་
གིས་དབུས་སུ་ཕྱིན་ན་དགའ་བ་ཡིན་གསུང་བ་ལ། དབུས་སྐྱེས་པའི་ཡུལ་ཡིན་
པས་དེ་མི་གསུང་བར་ཞུ། གཞན་གར་སོང་ན་མི་ལ་ཕན་ཞུས་པས། རྨེ་
འདོར་ ཞིང་ ཁམས་ དཀར་ བ་ ཡིན། ཆོས་ བྱེད་ ཀྱི་ འདུག་ ས་ ཡང་ བཟང༌།
གཞན་ལ་ཡང་ཕན་པ་འོང་གི་དེར་སོངས་གསུངས་ནས་ལུང་བསྟན། ལར་དེ་
དུས་དབུས་སུ་ཕྱིན་ན་གདུལ་བྱ་འདི་ལས་ཆེ་བ་འོང་བར་འདུག་པ་ལ་གསུངས།
དེ་ཇི་ལྟར་ལགས་ཞུས་པས། དེ་ནུབ་དབུས་ཀྱི་འདུན་པ་བཏང་ནས་ཉལ་བའི་
རྨི་ལམ་ན། རྗེ་བཙུན་མ་སྐུ་ལ་རུས་པའི་རྒྱན་གྱིས་བརྒྱན་པ་འོད་ཟེར་འཕྲོ་བ་
ཞིག་མཐོང་གསུངས། དེ་ནས་གློ་བུར་དུ་ཆིབས་པ་བཟང་བ་འགའ་རེ་བདོག་
ནས་ཉེ་གནས་ཀྱང་མང་པོ་མ་ཁྲིད་པར་ས་སྟོད་དུ་བྲོས་མ་ཐབས་སུ། འབྱོན་
ཤུལ་དུ་སྦྱིན་བདག་རྣམས་ཀྱིས་མྱ་ངན་ཆེན་པོ་བྱས། དེ་ནས་རྨོ་འདོར་དུ་ཤལ་
པའི་མི་དཔོན་རྣམས་ཀྱིས་ཡོན་བདག་བྱས་ཏེ་སྐུངས་ སུ་ལོ་འགའ་ བཞུགས།



དེའི་ཚེ་སྨར་ཁམས་ཀྱི་མཁན་པོ་ལ་སྤྲིང་ཡིག་མཛད་པ། ཨོཾ་སྭ་སྟི། རིགས་
ལྡན་གསུམ་གྱི་སེམས་དཔའ། །སངས་རྒྱས་བསྟན་པའི་རྒྱལ་མཚན། །མི་
ནུབ་བསྟན་པའི་སྲོག་ཤིང་། །སྨོན་འཇུག་ཆོས་ཀྱི་འཁོར་ལོ། །རྟོགས་པ་་
མཆོག་གྱུར་ཉི་མ། །སྡོམ་གསུམ་མཛེས་པའི་རྒྱན་ཅན། །དྭངས་གསལ་ལམ་
གྱི་སྒྲོན་མེ། །རྟག་ཆད་སེལ་བའི་ལམ་མཁན། །དོན་དང་མཐུན་པའི་མཁན་
པོ་ལ། །རས་ཆེན་གྱིས་སྤྲིངས་པ། དམར་སྨར་ཁམས་ངའི་འདུག་ལུགས་
དང་། དུས་ཚོད་དང་། སྤྱོད་ལམ་དང་། བསྟན་པའི་འཕེལ་འགྲིབ་་་་
བསམས་པས། དེ་ཙམ་ཡིན་ནམ་སྙམ་སྟེ་སོང་བ་དེ་ལ། མཁན་པོ་བ་མ་
མཉེས་ཟེར་བ་ཐོས་ནས། ང་ཤིན་ཏུ་མི་དགའ་བར་གྱུར། དེའི་བཟོད་་་་
གསོལ་ལ་ན་བཟའི་རྒྱུ་དང༌། ཇོ་སྲས་ཀྱི་སྟན་ཞིག་མཆིས་པས། འདི་བཞེས་
ལ་ཐུགས་ཁྲེལ་མི་མཛད་པར་ཞུ། སྒོས་ངེད་མ་ཤི་ཕྱག་འཚལ་བའི་དུས་ཨེ་
འབྱུང་ལྟ། སེམས་ལ་གདུང་བ་ནི། ཟིང་ངེ་ཡོད་པས་ཐུགས་ཀྱིས་དགོངས་
པར་ཞུ། ང་སྤྲང་པོ་ཡང་སྒྲུབ་པ་སྨར་ན་དེས་ཆོག་གམ་སྙམ། སྣང་བ་ཐམས་
ཅད་ལྷན་ཅིག་སྐྱེས། །ཡེངས་མེད་པ་ཡི་བཟོད་གསོལ་བྱེད། །མ་བཅོས་ཐ་
མལ་ཤེས་པ་ལ། །ཚོགས་དྲུག་མི་དགག་གི་བཟོད་གསོལ་བྱེད། །ཅི་བྱེད་ཆོས་
སུ་འགྲོ་བ་ལ། །གཞན་དོན་ལྷུར་ལེན་གྱི་བཟོད་གསོལ་བྱེད། །གནས་ལུགས་
ཀྱི་དོན་ལ་གྲུབ་མཐའ་མེད། །ཀུན་དང་མཐུན་པ་དེ་ལྟར་ལགས། །རྗེ་རིན་
པོ་ཆེ་ཡི་གསུང་བསྒྲུབ་ སྟེ། །འདྲེན་པ་རྣམས་ཀྱི་ གཤེགས་ ཤུལ་ སྙེགས། །
ཐུགས་རྗེས་དགོངས་ཤིང་བྱིན་གྱིས་རློབས། །ཞེས་གསུངས། དེའི་ཁུ་ཚུརགྱི་
གཞི་བདག་གིས་བར་ཆད་བཏང་བར་བརྩམས་ནས་འཁོར་ཅིག་ན་བ་ལ། རྗེ་
བཙུན་གྱིས་ཏིང་ངེ་འཛིན་མཛད་དེ་བར་ཆད་བསལ། རྗེ་བཙུན་མ་རུས་པའི་
རྒྱན་ཅན་ཕྱོགས་ཐམས་ཅད་ན་གར་ཁྱུག་ཁྱུག་བྱེད་པ་གཟིགས་ཏེ། ཁོང་་་་
དབང་དུ་འདུས་པའི་བརྡར་འདུག་གསུངས། དེ་ནས་ཀརྨར་རྗེ་དུས་མཁྱེན་



གྱི་གདན་ས་མཛད་དུ་བྱོན་པའི་དུས་སུ་རྗེ་བཙུན་མ་མེ་དཔུང་འབར་བའི་དབུས་
ན་བཞུགས་པ་ཞལ་གཟིགས། ་དེ་གདན་ས་དར་ནས་འོང་བའི་བརྡར་འདུག་
གསུངས། དེའི་ཚེ་རྗེ་བླ་མ་རྣམས་ལ་ཕྱག་འཚལ་ལོ། །བླ་མ་མོས་གུས་ཡིན་
པར་འདུག ། ཡི་དམ་བག་ཆགས་ཡིན་པར་འདུག། །སྒོམ་པ་ཀུན་རྫོབ་ཡིན་
པར་འདུག ། ཅེས་སོགས་གནས་ལུགས་ཀྱི་དོན་ལ། ངེས་ཤེས་ཁྱད་པར་ཅན་
འཁྲུངས་པའི་མགུར་བཞེངས། དེ་ནས་ཟླ་སྟོད་ཀྱི་སྡེ་དཔོན་ཐམས་ཅད་ཀྱིས་
ཞུ་ བ་ བྱས་ ནས་ ཀརྨའི་ གདན་ སར་ ཆོས་ རྗེ་ རིན་ པོ་ ཆེའི་ སྐུ་ ཚབ་ བཞེངས།
མཁར་ལན་ཐམས་ཅད་མཛད། རབ་གནས་ལེགས་ཤིང་བྱིན་རླབས་ཕུལ་དུ་
བྱུང་བ་དང་ལྡན་པར་གྱུར་ཏོ། །ཡང་སུམ་པ་འབྲོ་ལྡོག་གིས་རྟ་ཁྱེར་བ་ལ་བན་
དམག་བྱས་པའི་དུས་སུ། རྗེ་བཙུན་མ་རུས་པའི་རྒྱན་གྱིས་བརྒྱན་པ་ཞིག་་
གཟིགས་ཏེ། བསྟན་པ་ཐོན་པའི་བརྡར་འདུག་གསུངས། དེ་ནས་རི་ལྟོ་ནང་
ཡན་ཆད་དུ་བྱོན། གནས་གཞི་འབུལ་བ་དང་། དཀོར་ནོར་གྱི་འབུལ་བ་
བྱུང་བ་རྣམས་གདན་སའི་ཆ་རྐྱེན་དུ་བཞག་ནས་ཡང་ ཤར་ཕྱོགས་སུ་བྱོན་ཏེ་
སྐུངས་དགོན་པར་རབ་གནས་མཛད་པའི་ཚེ། ཇོ་བོ་ཐུགས་རྗེ་ཆེན་པོའི་ཞལ་
གཟིགས། འབྲི་ཀླུང་དུ་དཔོན་ཆོས་གྱི་གྲགས་པས་གདན་དྲངས་ཏེ། གནས་
གཞི་བརྒྱན་པ་ཞིག་གིས་ཐོག་དྲངས་ཁྲི་རྭ་ཅན་གྱི་འབུལ་བ་བྱས། རས་སྡེའི་
དགོན་པ་ཕུལ་ནས་དེར་བཞུགས་པའི་ཚེ། རྗེ་བཙུན་མ་རྨོག་དང་ཁྲབ་གསོལ་
བ་ཞིག་གཟིགས་ཏེ། ལྷོ་བརྒྱུད་དུ་འཁྲུགས་པ་འབྱུང་བའི་བརྡར་དགོངས་
ཙམ་ན། ཆོས་མགོན་ལྷོ་ནས་བྱུང་ནས་འཁྲུགས་པ་བྱུང་ཟེར་སྐད། ཡང་
སྐུངས་ན་བཞུགས་པའི་ཚེ་ཆོས་སྐྱོང་གིས་བསྐུལ་ཏེ། སོང་ཕོད་ཟོན་མཛོད་
ཅིག་ཟེར་བ་བྱུང་། དེ་ནས་ ལྷོའི་ རྟ་ པ་ བརྒྱ་ ལྷག་ གིས་ གདན་དྲངས་པས།
དེའི་ཕྱི་ལོ་ཕྱག་བསྙུངས་ཏེ་དེའུ་འདས་བྱུང་། ཆོས་སྐྱོང་གིས་བསྐུལ་བ་དེ་ཡིན་
པར་འདུག་གསུངས། དེ་ནས་ཟླ་ཉིན་ན་ཚེ་བཀག་ལ་ཆོས་ཁྲིམས་རྩོད་པའི་
༩
.



དུས་སུ་སྐུ་ཁམས་ཅུང་ཟད་མ་བདེ། དེང་རྗེ་བཙུན་མ་སྐུ་རྒྱབ་བསྟན་པ་ཞིག་
གཟིགས། དང་པོར་བཞེས་དྲངས། དེ་ནས་འདུན་མ་བླངས་པས་ཕྲག་དོག་
འོང་བའི་བརྡར་འདུག་གསུངས། དེ་ནས་སྐུ་ཕན་ནས་ཐང་ལ་བྱོན་པས་ནམ་
མཁའ་འཇའ་འོད་ཀྱིས་གང་། ཡང་མ་ཐ་ན་བཞུགས་པའི་དུས་རྣལ་ལམ་ན་རྗེ་
བཙུན་མ་མཆོད་རྟེན་རི་རབ་མེད་པ་བསྣམས་པ་ཞིག་ཞལ་གཟིགས། རི་རབ་
མེད་པ་དེ་ཚེ་སྟོད་ཟད་ཟེར་བའི་བརྡར་འདུག མཆོད་རྟེན་བསྟན་དེ་ད་རེས་
ལ་མི་འཆི་ཟེར་བའི་བརྡར་འདུག་གསུངས། ཡང་ཀརྨ་ན་ཆོས་རྗེའི་འདས་
མཆོད་བྱེད་པའི་དུས་སུ་བཞུགས་གདན་ལ་བླ་བྲེ་བྱས་ཡོད་པ་གཟིགས་པས་རྐྱེན་
བྱས་ནས་བླ་མ་དྲན་ཏེ། རིན་ཆེན་རྗེ་ལ་ཕྱག་འཚལ་ལོ། །ངེས་པ་དོན་གྱི་རྒྱ་
མཚོ་ལ། །དགོས་འདོད་ཐམས་ཅད་འབྱུང་བའི་གནས། །བཀའ་བརྒྱུད་
ཡིད་བཞིན་ནོར་བུ་ལ། །བག་ཆགས་ལས་འཕྲོ་རྐྱེན་སྣང་གིས། །ངེས་པར་
མེད་པར་བླ་མ་དྲན། །ཞེས་སོགས་ཀྱི་མགུར་མང་པོ་བཞེངས། དེ་ལ་བརྟེན་
ནས་ཆོས་རྗེ་རིན་པོ་ཆེས་ཐོག་དྲངས་སངས་རྒྱས་དང་བྱང་ཆུབ་སེམས་དཔའ་
དཔའ་བོ་མཁའ་འགྲོ་སྤྲིན་གཏིབས་པ་ལྟ་བུ་ཞལ་གཟིགས། ལར་བླ་མ་་་
འདས་མཆོད་འདི་རང་ངོ་མཚར་བར་འདུག་གསུངས། ཡང་སྐུངས་སུ་དབང་
གྲལ་ཞིག་ཏུ་རྗེ་བཙུན་མ་གཉིས་ཀྱིས་ཆོས་རྗེ་རིན་པོ་ཆེའི་སྐུ་བརྟེན་ནས་བཞུགས་
པ་ཞལ་གཟིགས་ཏེ། སྐྱེས་མའི་བླ་མ་བཀའ་དྲིན་ཅན། །མཉམ་ཉིད་དུས་
གསུམ་ མཁྱེན་ གྱུར་ པ། །གཞན་ དོན་ ཞེན་ མེད་ ཐུགས་ རྗེས་ གཟིགས། །
མངོན་སྦྱངས་ལས་མཐུན་ལམ་སྣ་དྲོངས། །བར་ཆད་མེད་པར་བྱིན་གྱིས་་་་
རློབས། །འགྲོ་ལ་ཕན་བདེའི་དངོས་གྲུབ་ནི། །མཆོག་དང་ཐུན་མོང་རྣམ་
གཉིས་སྩོལ། །ངེས་ཤེས་རིག་པ་དྭངས་གསལ་གྱིས། །གཟུང་འཛིན་འཁོར་
བའི་ལམ་འཕྲང་སྒྲོལ། །ཞེ་འདོད་ལམ་གྱི་གོལ་ས་སྟོན། །ཐ་མལ་ཤེས་པའི་
འདུག་ཚུལ་ལ། །བྱིང་རྒོད་མེད་པར་བྱིན་གྱིས་རློབས། །ཞེས་གསུངས་ཏེ་



ངའི་སྐྱེ་བ་སྔ་མའི་ཡི་དམ་དེ་རྗེ་བཙུན་མ་ དབུ་བཅད་མ་ཡིན་པར་འདུག་་་་་་
གསུངས། དེར་ཉེར་གནས་མཆོད་བཙུན་གྱིས། རྗེ་བཙུན་རིན་པོ་ཆེའི་ཡི་
དམ་ཞལ་དེ་སྐབས་ སྐབས་ སུ་ གཟིགས་པ་ལགས་སམ་གཏན་དུ་གཟིགས་་་་་
ལགས་ཞུས་པས། འོ་ན་ཆོས་ཀྱི་ནང་ནས་ཀྱང་། བདེ་གཤེགས་གཅིག་སྒོམ་
རྒྱལ་བ་ཀུན་གྱི་ངང་། མི་ཟེར་རམ་དགོས་པ་ཡོད་ན་ངས་ནམ་འདོད་འདོད་
ཀྱིས་མཐོང་། ངས་གཞན་གྱི་ཡི་དམ་གང་ཡིན་དེ་ཡང་ངོ་ཤེས། སྒོམ་ཆེན་པ་
སུ་མཐོང་ཡང་དེའི་ཉམས་མྱོང་མཐོ་དམན་དེ་ངས་ཤེས་གསུངས། འོན་ཀྱང་
སྒྱུ་མ་ལྟ་བུའི་སྣང་བ་ལ་ངེས་པ་འགའ་ཡང་མེད་ཅེས། སྣང་བ་རྟེན་ཅིང་་
འབྲེལ་འབྱུང་ཡིན། །རྣམ་རྟོག་ གློ་བུར་རྐྱེན་སྣང་ཡིན། །སེམས་ཀྱི་བག་་་་
ཆགས་དྲི་མ་ཡིན། །ཉམས་ཀྱི་བྱེད་པ་རྟེན་འབྲེལ་ཡིན། །ཞེས་སོགས་ཀྱི་
མགུར་བཞེངས། ཡང་ཀརྨར་བཞུགས་པའི་ཚེ་ནུབ་ཅིག་ཆོས་རྗེ་རིན་པོ་ཆེས་
གོས་རྐྱང་པ་ཞིག་བསྣམས་ནས་བྱོན་པ་གཟིགས་གསུངས། དེ་ཇི་ལྟར་ལགས་
ཞུས་པས་བྱང་ངོས་ནས། བསྟན་པ་རྩོད་དགོས་ཤིག་འོང་བར་འདུག་་་་་་
གསུངས། དེ་ནས་ཡུན་རིང་པོར་མ་ཐོགས་པར་རག་ནམ་གྱིས་དགེ་རུ་དེད་
ནས་དཀོན་མཆོག་རྩོད་དགོས་པར་བྱུང་། དེའི་དུས་སུ་རྗེ་བཙུན་མ་ གཡུ་
ཐོགས་ནས་བྱོན་པ་གཟིགས་ཏེ་ད་རེས་བསྟན་པ་ཐོན་པའི་བརྡར་འདུག་་་་་་
གསུངས་ཏེ། ཕྱོགས་བཅུ་དུས་གསུམ་སངས་རྒྱས་ཀྱི། །སྤྲུལ་པའི་བཀའ་
བརྒྱུད་རྗེ་ལ་འདུད། །སྨོན་འཇུག་གཉིས་ཀྱི་ས་གཞི་ལ། །བྱེད་པ་རྒྱུ་མཐུན་
རྟ་ཕོ་རྒྱུག །ཅེས་སོགས་ཀྱི་མགུར་བཞེངས། རྟ་མང་ན་བཞུགས་པའི་དུས་རྨི་
ལམ་ན་བཀའ་བརྒྱུད་ཀྱི་བླ་མ་ཐམས་ཅད་བྱོན། དེ་རྣམས་ཀྱང་རབ་བྱུང་།
འགའ་ཙམ་ལས་ཕལ་ཆེར་རྣལ་འབྱོར་ཕོ་མོ་ཤ་སྟག་ཏུ་འདུག་པ་ལ་རྣལ་འབྱོར་
གྱི་དབང་ཕྱུག་ཏིལླི་པའི་ཞལ་ནས། ནམ་མཁའ་ལ་ནི་བྱ་བཞིན་དུ། །ཐོགས་
མེད་ཤེས་རབ་བཟང་པོ་འགྲོ། །གསུངས་ཏེ་ལྷོ་ནུབ་ཀྱི་ནམ་མཁའ་ལ་འཕུར་
74



ནས་བཞུད། དེ་བཞིན་དུ་བླ་མ་རེ་རེས་ཚིགས་སུ་བཅད་པ་རེ་རེ་གསུངས་ཤིང་
འཕུར་ཏེ་བཞུད་པའི་རྗེས་ལ། རྗེ་བཙུན་ཉིད་ཀྱང་འཕུར་ལ་བྱོན་པས་ཟླ་ལ་
ཅུང་ཟད་མ་སླེབ་པ་རྨིས་གསུངས། རེ་ཞིག་སྐུ་ཁམས་ཅུང་ཟད་མ་བདེ་བའི་ཚེ་
བླ་མ་གོ་བོ་མགོ་གླིང་མཚུར་ཕུར་འབུལ་བ་སྐྱེལ་བའི་ལམ་ཞོར་ལ་ཀརྨར་ཕྱིན་
པས་མཇལ་ཞིང་ཁོང་གིས་བསམས་པ་ལ། བྱང་ཆུབ་སེམས་དཔའ་ཆེན་པོ་
འདི་ལྟ་བུ་སྐུ་བསྙུང་བ་རེ་ཕངས་བསྙུང་ནད་འདི་ང་ལ་འཕོས་ན་ཅི་མ་རུང་སྙམ་
ཙམ་ན། དེ་མཁྱེན་ནས་གྲོགས་པོ་ཁྱེད་ཀྱི་སེམས་བསྐྱེད་དེ་ལྟ་བུ་དགོས་པ་ཡིན་
གསུངས། ཁོ་ཤིན་ཏུ་དད་པར་གྱུར་ཏེ་དེར་ཕྱག་འཚལ་འབུལ་བ་བཏེག་ཆོས་
ཞུས་པར་འདུག ལར་གཞན་རྒྱུད་མཁྱེན་པའི་མངོན་པར་ཤེས་པ་དེ་ལྟ་བུ་
བསམ་གྱིས་མི་ཁྱབ་པ་མངའ་ཡང་། ཤིན་ཏུ་གསང་བའི་ཚུལ་གྱིས་གཞན་ལ་མི་
གསུང་བ་ཡིན་ནོ། །ཡང་ཀརྨར་དཔལ་ལྡན་ལྷ་མོ་རང་བྱུང་རྒྱལ་མོའི་ཞལ་
གཟིགས་ཏེ། ཉེ་གནས་རྣམས་ དཔལ་ལྷ་མོའི་ སྒྲུབ་ ཐབས་སློབ་དང་འདི་་་་་
འཁོར་བར་འདུག ངས་གཏོར་འབུལ་ཙམ་ཡང་མི་ཤེས་ཏེ་ལན་གཉིས་ཞལ་
མཐོང་གསུང་རྟེན་གཏོར་ཡང་མཛད་དོ། །
དེ་ནས་དགུང་ལོ་བདུན་ཅུ་བཞེས་པའི་ཚེ། སྐབས་ཤིག་ཁྱེད་རྣམས་
ཞག་འགའ་གར་ཡང་མ་འགྲོ། སང་གནང་འདི་ན་མི་ཁོམ་པ་ཞིག་འོང་ང་
གསུངས། དེ་ནས་ཞག་གསུམ་ལོན་ཙམ་ན་དབྱར་ཟླ་ར་བའི་ཚེས་གསུམ་ལ་སྐུ་
བསྙུང་། སྨན་པ་ལ་བསྟན་པས་ད་ལན་ཅིས་ཀྱང་མི་ཕན་ཁོ་བོ་འགྲོ་བ་ཡིན་
སུན་མ་བྱུང་ནས་ལོ་གསུམ་སོང་གསུངས། འོ་ན་ངེད་རྣམས་ཇི་ལྟར་བགྱི་ཞུས་
པས། གསོལ་བ་ཐོབ་དང་ངས་ཁྱེད་རྣམས་འདྲེན་པར་ནུས་པ་ཡིན་གསུངས།
ལར་ཆོས་དང་མཐུན་པར་གྱིས་དང་ལེགས་པར་འོང་གི་ངའི་འཁོར་རྣམས་ལ་
དགེ་སྦྱོར་སྐྱོང་རྒྱུ་མེད་པ་ཆེར་མེད། སེམས་ངོ་ཤེས་པ་ཤིན་ཏུ་མང་། ང་མི་
དགོས་པའང་འགའ་རེ་ཡོད་གསུངས། ངའི་བླ་མ་རྣམས་ཀྱང་ལྷོ་ནུབ་ཕྱོགས་



སུ་བཞུད་པས་ང་ཡང་དེ་ཕྱོགས་སུ་འགྲོ་བ་ཡིན་གསུངས་ཏེ་དེ་ངོས་ལ་ཞལ་་
གཟིགས། དེ་ནས་ཚེས་བཅོ་ལྔའི་ཉིན་པར་དེའུ་འདས་བྱུང་བས་དུང་བུས་གྲྭ་
པ་ ཐམས་ ཅད་ བསྡུས། ཆོས་ དང་ ཞལ་ ཏ་ ཤིན་ ཏུ་ མང་ བར་ མཛད་ དེ།
མཁྱེན་པ་གཉིས་ལ་མངའ་བརྙེས་པ། །དུས་གསུམ་བསྟན་པའི་སྒྲོན་མེ་་་་་་
འཛིན། །སྨིན་གྲོལ་སྔགས་ཀྱི་རྒྱལ་པོར་བཞུགས། །རིགས་དྲུག་མ་རིག་ལིང་
ཏོག་བསལ། །ཞེས་སོགས་ཀྱི་མགུར་ཡང་བཞེངས། དེའི་དུས་སུ་ནམ་་་་་
མཁའ་འཇས་གང་བ་དང་། འོད་ཀྱི་གུར་ཕུབ་པ་ལ་སོགས་པ་ལྟས་དང་ཆོ་
འཕྲུལ་བསམ་གྱིས་མི་ཁྱབ་པ་བྱུང༌། དད་མོས་ཀྱིས་ཐམས་ཅད་ཡིད་གཡོས་ཏེ།
གསོལ་བ་དྲག་ཏུ་བཏབ་སྐུ་རིམ་གསོལ་འདེབས་རྒྱུན་དུ་བྱས། དེ་ནུབ་རྗེ་
བཙུན་གྱི་ཞལ་ནས་གསོལ་འདེབས་པ་འདི་ཤིན་ཏུ་གནད་ཆེ་བར་འདུག ང་ད་
ནངས་འགྲོ་རྒྱུ་ཡིན་པ་ལ་ཁྱེད་རྣམས་ཀྱིས་གསོལ་བ་བཏབ་པས་ད་ཞག་འགའ་
སྡོད་པར་གདའ། ལར་ཁོ་བོ་ཤི་བ་དང་མ་ཤི་བ་ཁྱད་མེད་ཐམས་ཅད་མཉམ་
ཉིད་ཆེན་པོ་ཡིན་གསུངས། ཡང་ལན་ཞིག་གི་ཚེ་ཁྱེའུ་གཞོན་ནུ་གཡུའི་ཟུར་
ཕུད་ཅན་ཞིག་གིས་ཆང་འདུང་བྱ་གང་གཟུང་ནས། ང་ལ་མཆོད་ཞུ་ཟེར་དུ་
བྱུང་། དེ་ཇོ་བོ་སྔགས་བདག་ཡིན་པར་འདུག འདིས་ལན་གསུམ་དུ་ངས་ཅི་
ཟེར་ཁས་ཉན་པར་བྱས་ཡོད་པས་ཁྱེད་རྣམས་ཀྱང་གཏོར་མ་ཕུལ་དང་མཐུན་
རྐྱེན་ཐམས་ཅད་འགྲུབ། དེ་ཡང་ཁོ་བོ་བསུར་ཕྱིན་པའི་ཚོད་དུ་གད་་་་
གསུངས། ཡང་ཉི་ཤུ་གཉིས་ཀྱི་ཉིན་པར་ཕྱག་ཐལ་མོ་ལན་འགའ་ཙམ་སྦྱོར་
ཞིང་འདུག་པ་ལ་དེ་ཇི་ལྟར་ལགས་པས། དེ་ཁོ་དེ་རིག་པ་སྐྱེ་འགག་གནས་
གསུམ་དང་བྲལ་བའི་དོན་ལ་ད་གདོད་གོམས་འདྲིས་མ་དགོས་པར་རང་དབང་
ཐོབ་པས་བླ་མ་དྲིན་རེ་ཆེ་སྙམ་པས་རྗེ་རིན་པོ་ཆེ་དྲན་པ་ཡིན། ད་འོ་སྐོལ་ཡང་
ཞག་གཉིས་ཙམ་ཡིན། དེའི་བར་བླ་འོ་བྱའོ་གསུངས། དེ་ནས་ཉི་ཤུ་ལྔའི་ཐོ་
རངས་ཁར་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་འགྲོ་་་་



དཔག་ཏུ་མེད་པ་སེམས་ ཅན་གྱི་དོན་ལ་བྱོན་པ་ཁྱེད་རྣམས་ཀྱིས་ཨེ་མཐོང་་་་
གསུངས། ཉི་མ་ཤར་ངོས་ལ་སྤྲུལ་པའི་སྐུའི་འཁོར་ལོ་བསྡུས་ནས་ཞིང་ཁམས་
གཞན་དུ་གཤེགས་སོ། །
དེ་ནས་གདུང་ལ་མཆོད་པ་འབུལ་བའི་ཚེ། འགའ་རེས་ཕྱག་མཆོད་
མཛད་པར་མཐོང་། ལ་ལས་ཆོས་གསུང་བ་དང་གར་གྱི་རྣམ་འགྱུར་ལ་སོགས་
པ་སྐུའི་བཀོད་པ་སྣ་ཚོགས་པའི་མཐོང་སྣང་བྱུང་ཞིང་། དབྱར་ཟླ་འབྲིང་པོའི་
ཚེས་གསུམ་གྱི་ཉིན་པར་གདུང་བཞུ་བའི་ཚེ། ནམ་མཁའ་ལ་ཉི་མ་མང་དུ་ཤར་
བ་དང་། ས་གཞི་ལ་རིང་བསྲེལ་གྱི་ཆར་བབས་པ་དང་། བར་སྣང་འཇའ་
འོད་ཀྱིས་གང་བ་དང་། ལྷའི་རོལ་མོའི་སིལ་སྙན་གྱི་སྒྲ་གྲགས་པ་ལ་སོགས་ངོ་
མཚར་བའི་ལྟས་བསམ་ཀྱིས་མི་ཁྱབ་པ་དང༌། གཞན་ཡང་སྐུའི་རྟེན་རྒྱལ་བ་ཞི་
ཁྲོའི་སྐུ་མང་པོ་དང་། གསུང་གི་རྟེན་ཡི་གེའི་ཕྲེང་བ་དང་། ལྗགས་མངོན་
གསུམ་དུ་བྱོན་པ་དང་། ཐུགས་ཀྱི་རྟེན་དུ་མཆོད་རྟེན་དང༌། ཕྱག་མཚན་
རང་བྱོན་དང་། ཐུགས་འབྱུང་བའི་རྐྱེན་གྱིས་གཞིག་པར་མི་ནུས་པ་མན་ཤེལ་
དྲི་མ་མེད་པ་ལྟ་བུ་མངོན་སུམ་དུ་བྱོན་ཏེ། གདུལ་བྱ་རྣམས་ཀྱི་མོས་པའི་སྣང་
བར་རབ་ཏུ་རྒྱས་པར་མཛད་དོ། །དེ་ལྟར་རྗེ་བཙུན་ཆེན་པོ་འདིའི་ཡོན་ཏན་
འགྲོ་བའི་ཁམས་དང་དབང་པོ་བག་ལ་ཉལ་བསམ་གྱིས་མི་ཁྱབ་པ་ཇི་ལྟ་བར་
མཁྱེན་པ་དང༌། དུས་གསུམ་གྱི་ཤེས་བྱའི་དངོས་པོ་མ་ལུས་པ་མངོན་སུམ་དུ་
གཟིགས་པ་དང༌། སྐུ་གསུང་ཐུགས་ཀྱི་བཀོད་པ་སྣ་ཚོགས་པས། འགྲོ་བའི་
དོན་རབ་འབྱམས་མཛད་ཚུལ་རྣམས་ཞིབ་ཏུ་བརྗོད་ན་བསམ་གྱིས་མི་ཁྱབ་བོ།
ཞེས་འབྱུང་ངོ༌། །
རྗེ་འགྲོ་མགོན་རས་ཆེན་ལ་སློབ་མ་མང་དུ་བྱོན་ཀྱང་ཁྱད་པར་འཕགས་པ་
ནི། སྤོམ་བྲག་པ་དང་། བླ་མ་རྒྱ་རས། ཡོན་ཏན་རིན་ཆེན་རྣམས་ཡིན་
ཞིང༌། དེ་ལས་ཀྱང་བརྒྱུད་འཛིན་གྱི་སློབ་མ་མཆོག་ཏུ་གྱུར་པ་ནི་རིན་པོ་ཆེ་
77



སྤོམ་བྲག་པ་ཉིད་དེ། དམ་པ་འདི་ནི་སྔོན་སྐུ་སྐྱེ་བ་གོང་མ་ལ་བྱ་རྒོད་ཕུང་པོའི་
རི་དང་། མ་ག་དྷ་རྡོ་རྗེའི་གདན་གྱི་བར་དུ། ས་ཐོབ་པའི་བྱང་ཆུབ་སེམས་
དཔའ་ཡེ་ཤེས་བློ་གྲོས་ཞེས་བྱ་བར་སྐུ་འཁྲུངས། འགྲོ་བའི་དོན་ཚད་མེད་པ་
མཛད་དེ། སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་ པར་མཛད།
འདིར་སྐུ་འཁྲུངས་པའི་ཡུལ་ནི། འབྲི་རྒྱལ་དམ་པ་ཆོས་ཕྱུག་ཅེས་བྱ་བ་ཡིན་ཏེ།
དགུང་ལོ་ལྔ་བཞེས་པའི་དུས་ནས་ཡི་གེ་འབྲི་ཀློག་ཤིན་ཏུ་མཁས་པ་ཞིག་ཡིན་
གསུངས། དགུང་ལོ་དགུ་དང་བཅུ་བཞེས་པའི་དུས་གཉེན་ལྷ་ཁང་སྒང་པ་
ཡབ་སྲས་ལ། བདེ་དགྱེས་ལ་སོགས་པ་གསང་སྔགས་ཀྱི་རྒྱུད་མང་དུ་གསན།
དགུང་ལོ་བཅུ་བཞི་ལོན་པའི་སྐབས་སུ་རྗེ་འགྲོ་བའི་མགོན་པོ་རས་པ་ཆེན་པོའི་
སྙན་གྲགས་ཕྱོགས་ཐམས་ཅད་དུ་ཁྱབ་སྟེ། མཚན་ཐོས་པ་ཙམ་གྱིས་ཏིང་ངེ་
འཛིན་ཁྱད་པར་ཅན་རྒྱུད་ལ་སྐྱེས། ནུབ་གཅིག་གི་རྨི་ལམ་ན་བུད་མེད་དམར་
མོ་བོངས་རིང་བ་ཞིག་ལ་བུ་མོ་མང་པོའི་ཚོགས་ཀྱིས་བསྐོར་བ་ཞིག་གི་ཞལ་ནས།
ཁྱོད་ཀྱི་བླ་མ་དྭགས་པོ་སྒོམ་ཆུང་གི་སྐྱེ་བ་བླ་མ་རས་ཆེན་ཡིན་ཞེས་ལུང་སྟོན་པ་
བྱུང༌། དེ་ནས་ཞག་བཅུ་ཙམ་ན་འདོ་བ་ས་དཀར་སྒང་དུ། རྗེ་འགྲོ་བའི་
མགོན་པོ་རས་ཆེན་བྱོན་པ་དང་མཇལ། བླ་མ་ཕྱག་རྡོར་དངོས་ཡིན་སྙམ་པ་
བྱུང༌། དེ་ནུབ་སྟོན་ཚུལ་གྱིས་དབང་བསྐུར་ཞུས་པའི་དུས་སུ་རྗེ་བཙུན་གྱིས་
ཀྱང་ཞོར་ལ་ཞུས་ཏེ། བྱིན་རླབས་འབེབས་པའི་དུས་སུ་སྟེང་འོག་ཕྱོགས་་་་
མཚམས་ཐམས་ཅད་རྗེ་བཙུན་མའི་དཀྱིལ་འཁོར་དུ་ཡུན་རིང་གསལ་བ་ཞིག་
བྱུང་། བླ་མའི་ཞལ་ནས་མཆོད་ཆུང་འདིས་ངའི་དབང་བསྐུར་ཐོབ་པ་ཡིན་
གསུངས། དེ་ཕྱིན་ཆད་ཕ་དང་བུ་འཕྲད་པ་བཞིན་དུ་ཐུགས་ལ་བཏགས་་་་
གསུངས། དེ་ནས་སྐུངས་དགོན་པ་ན་སྒོམ་ཁྲིད་སྐྱོང་ཞིང་བཞུགས་པའི་ཚེ།
ནམ་མཁའ་རྟེན་མེད་པ་ལ་དཔལ་འཁོར་ལོ་སྡོམ་པའི་དཀྱིལ་འཁོར་བསམ་གྱིས་
མི་ཁྱབ་པ་བཞུགས་འདུག་པ་ལ། ཡུན་རིང་དུ་གཟིགས་པས་ཡེངས་ཐབས་སུ་



གྱུར་པ་ལས། དེའི་དུས་སུ་གནས་ལུགས་སེམས་ཀྱི་ངོ་བོ་ཇི་ལྟ་བ་བཞིན་རྟོགས་
པ་ཡིན་གསུངས། ཡང་སྐུངས་དགོན་པར་བཞུགས་པའི་ཚེ། ཐང་ཤིང་ཞིག་
གི་མདུན་དུ་ཏིང་ངེ་འཛིན་མཛད་པས་ཐང་ཤིང་དེའི་ཡལ་ག་ཕྲ་མོ་རེ་རེའི་སྟེང་
ན་ཡང། ཆོས་རྗེ་རིན་པོ་ཆེ་དུས་གསུམ་མཁྱེན་པ་དཔག་ཏུ་མེད་པ་བཞུགས་ཏེ།
ཀུན་གྱིས་མགྲིན་གཅིག་ཏུ་སྐྱེ་བ་མེད་པའི་དོན་ལ་གོམས་པར་མི་བྱེད་ པར་་་་
དམིགས་པ་སྣ་ཚོགས་པ་ལ་ཞེན་པར་མ་བྱེད་གསུངས་པ་གཟིགས། དེའི་དུས་
སུ་སྒོམ་དུ་མེད་པའི་ངོ་བོ་གཤའ་མ་དེ་མཐོང་བ་ཡིན་གསུངས། ཡང་རྗེ་བཙུན་
འགྲོ་བའི་མགོན་པོ་རས་ཆེན་གྱི་ཕྱག་ཕྱི་ལ་ཀརྨར་བྱོན་པའི་ཚེ། སླེ་དུ་ན་ཐང་
དུ་དཔའ་བོ་མཁའ་འགྲོ་སྤྲིན་ཕུང་གཏིབས་པ་ཙམ་གྱིས། རྗེ་འགྲོ་བའི་མགོན་
པོ་ལ་བསྐོར་བ་བྱེད་པ་གཟིགས། རང་ཉིད་ཀྱིས་ཀྱང་ནམ་མཁར་གར་བྱེད་
ཅིང་འགྲོ་ནུས་པ་ཡིན་ནམ་སྙམ་པ་བྱུང་གསུངས། ཀརྨར་ཕེབས་ནས་གླེ་ཕུར་
ལྷ་མོ་གནམ་རྫོང་ན་སྒྲུབ་པ་མཛད་ཅིང་བཞུགས་པའི་དུས་སུ། དཔལ་ལྷ་མོས་
ཕྱག་འཚལ་བ་དང་། ཇོ་བོ་སྔགས་བདག་གིས་ཡོན་བདག་བྱེད་པར་ཁས་་
བླངས་པ་དང༌། སྒྲོལ་མ་དཀར་མོའི་ལྷ་ཚོགས་དང་། ཁྲོ་བོའི་རྒྱལ་པོ་མི་གཡོ་
བ་ལ་ཁྲོ་བོ་དཔག་ཏུ་མེད་པས་བསྐོར་བ་གཟིགས་ཤིང༌། གཞན་ཡང་གཟིགས་
སྣང་དཔག་ཏུ་མེད་པ་བྱུང་སྟེ། བླ་མ་ལ་ཞུས་པས་སྒོམ་ཆེན་པའི་ལམ་རྟགས་
འགོ་མ་ཙམ་ཡིན། དེ་འདྲ་བ་ལ་རློམས་སེམས་བྱར་མི་རུང་གསུངས། བླ་
མའི་ཞལ་ནས་ཀྱང་རས་ཆུང་པ་རྟོགས་ལྡན་ཡིན་ཞེས་ཡང་ཡང་གསུངས་པ་དང༌།
སྙོམ་ཆུང་ཡང་ཡོན་ཏན་ཅན་དུ་གྲགས་པས་གྲྭ་པ་སྟོང་གི་ནང་ནས་ཀུན་གྱིས་
བཀུར་ཞིང་བླ་མ་མཆོག་ཏུ་དགྱེས་པ་ཡིན་གསུངས། ཡང་རྗེ་འགྲོ་མགོན་ལ་
ཡོན་སྒོམ་གྲགས་གེས་ས་སྨད་ནས་འབུལ་བ་ཆེན་པོ་ཁྱེར་ཏེ་བྱུང་ནས། ཆོས་
སྐྱོང་གི་གཏོར་དབང་ཞུས་པའི་དུས་སུ། གྲགས་གེས་ངེད་ཀྱི་ཟླ་ལ་ཁྱེད་རང་
ཡང་ཞུས་ཆ་རྐྱེན་ངས་འདོན་ཟེར་བས། རྗེ་བཙུན་གྱིས་ཀྱང་ཞུས་པས་ཡེ་ཤེས་
79



ཀྱི་མགོན་པོ་ཕྱག་བཞི་པ་དང་མ་མགོན་གསུམ་གྱི་ཞལ་དུས་གཅིག་ལ་གཟིགས་
གསུངས། འགྲོ་མགོན་གྱི་ཞལ་ནས་ཆོས་སྐྱོང་འདི་རྣམས་ལའང་གཏད་པ་མི་
འདུག ཡོན་སྒོམ་གྱིས་འདི་ཙམ་གྱི་ཟས་ནོར་བཏང་བ་བས། རས་ཆུང་པ་ལ་
ཕུལ་གང་བཏང་རྒྱུ་མེད་པ་ལ་ཆོས་སྐྱོང་རྣམས་དགྱེས་པར་འདུག་གསུངས།
རྗེ་འགྲོ་མགོན་རིན་པོ་ཆེ་ལ་ཞབས་ཏོག་བྱ་རྒྱུ་ཡེ་མ་རྙེད་པས། ད་ནི་ནོར་
གཅིག་བཙལ་ལ་འབུལ་བ་ཞིག་བྱ་དགོས་སྙམ་ནས་གྲགས་གེའི་བླ་མཆོད་ས་སྨད་
དུ་འབྱོན་པར་དགོངས་ཏེ། བླ་མའི་དྲུང་དུ་ཕྱག་འཚལ་དུ་བྱོན་པས་རྗེ་བཙུན་
གྱིས་མཁྱེན་ཏེ། རས་ཆུང་པ་ཁོ་བདུད་ཀྱིས་ཁྱེར་བླ་མའི་ཞབས་ཏོག་སྒྲུབ་པ་
ཡིན་པ་མ་གསུངས་སམ་གསུངས། འོ་ན་ཇི་ལྟར་བགྱི་ཞེས་ཞུས་པས་ས་སྨད་དུ་
ཡེ་མ་འགྲོ་མི་ཁམས་ཤིན་ཏུ་ནག བར་ཆད་ཀྱང་འོང་ཉེན། དེ་བས་སྒྲུབ་པ་
འདི་རང་དུ་བྱས་ན་དགའ་གསུངས། དུས་ཕྱིས་འགྲོ་མགོན་རིན་པོ་ཆེ་མྱ་ངན་
འདའ་ ཁར་ བཀའ་བརྒྱུད་ཀྱི་ བསྟན་ པ་ གང་ གིས་ འཛིན། ཞེས་ ཞུས་ པས།
ངའི་སློབ་མ་རྣམས་ལ་ཀུན་གྱིས་རང་མགོ་ཐོན་ཙམ་ཡོད། ཁྱད་པར་དུ་བློ་གྲོས་
རིན་ཆེན་དང་ཁྱེད་གཉིས་ལ་བསྟན་པའི་བདག་པོ་རེ་བ་ཡིན། དེ་ཡང་ཁྱོད་ལ་
འཕྲིན་ལས་རྒྱ་ཆེན་པོ་འབྱུང་བ་ཡིན། ཁྱོད་ཀྱི་བུ་སློབ་ཡང་སློབ་ཀྱི་རིང་ལ་
ངའི་བསྟན་པ་ཕྱོགས་མེད་དུ་རྒྱས་པ་ཡིན་གསུངས། དེའི་དུས་སུ་རྗེ་འགྲོ་བའི་
མགོན་པོ་རས་ཆེན་བསྟན་པའི་བདག་པོ་ཤཱཀྱ་ཐུབ་པ་ལ་སངས་རྒྱས་དཔག་ཏུ་
མེད་པས་བསྐོར་བ་ཞིག་གཟིགས། བླ་མ་ལ་ཞུས་པས་བདག་པོ་འབྱུང་བའི་
བརྡའ་ཡིན་གསུངས། དེ་ནས་བླ་མ་དགོངས་པ་ཡོངས་སུ་མྱ་ངན་ལས་འདས་
ནས་གདུང་སྦྱངས་པའི་དུས་སུ་ རྒྱལ་བ་རིགས་ལྔ་འཁོར་དང་བཅས་པ་དང་།
འཁོར་ལོ་བདེ་མཆོག་གི་ལྷ་ཚོགས་གཞན་ཡང་དཔའ་བོ་རྣལ་འབྱོར་མ་སྤྲིན་་
གཏིབས་པ་ལྟ་བུ་ཕྱོགས་བཅུ་ཐམས་ཅད་ཁྱབ་པ་གཟིགས་ཏེ། འོག་མིན་གྱི་
གནས་ཀྱང་འདི་ཁོ་ན་ཡིན་ སྙམ་ དུ་ དགོངས་ནས་ བླ་ མའི་ གདུང་ སྦྱོང་ སར།



གར་བསྒྱུར་བ་ལ་སོགས་ཉམས་དགའ་བའི་སྤྱོད་པ་སྣ་ཚོགས་མཛད་པས། གྲྭ་
པ་གཞན་རྣམས་ནི་ཡི་མུག་སྣ་ཚོགས་བྱེད་ཀྱིན་འདུག གྲྭ་པ་འགའ་ཞིག་ན་རེ་
བླ་མ་ཞི་བར་གཤེགས་ནས་ཐམས་ཅད་སྡུག་པའི་དུས་སུ་རས་ཆུང་བའི་སྤྱོད་པ་
གོ་ལོག་འདི་ལྟ་བུ་བྱེད་པ་ཟེར་ཞིང་མི་དགའ་བ་ཡང་བྱུང་། དེའི་དུས་སུ་དུ་མ་
རོ་གཅིག་གི་རྟོགས་པ་ཕུལ་དུ་ཕྱིན་པ་ཐུགས་ལ་འཁྲུངས་ཏེ། ཉམས་དགའ་འོ་
བླ་མ་བཀའ་དྲིན་ཅན། །བསགས་པས་མི་ལུས་རིན་ཆེན་ཐོབ། །སྦྱངས་པས་
དམ་པའི་ཆོས་ལ་སྤྱོད། །འབྲེལ་པས་གྲུབ་ཐོབ་རྗེ་དང་མཇལ། །དད་པས་
སངས་རྒྱས་འདུ་ཤེས་སྐྱེས། །ཞེས་སོགས་ཀྱི་མགུར་བཞེངས། དེ་ནས་ཞག་
ཉི་ཤུ་རྩ་གཅིག་ཙམ་ན་ཤར་ཕྱོགས་སུ་འབྱོན་དགོངས་པ་ལ་དགེ་འདུན་ཐམས་
ཅད་ཀྱིས་བཤོལ་ཏེ་ཟླ་བ་ལྔའི་བར་དུ་བཞུགས།
དེ་ནས་བོང་བུ་ཞིག་ལ་ཕྱག་དཔེ་རྣམས་བཀལ་ཏེ་ཤར་རྨེ་འདོར་ལ་བྱོན།
རྒྱལ་ཁམས་ཐམས་ཅད་དུ་ལྟད་མོ་ལ་འབྱོན་དགོངས་ཏེ་ཐུགས་ཕྱོགས་མེད་དུ་
གཏད་པའི་ཚེ། མདོར་ཤོད་དུ་དགའ་སྟོན་པའི་རྩ་ནས། སྦས་ཀརྨའི་རིམ་
གྲོ་ལ་ཚོགས་མཆོད་མང་པོ་མཛད་པའི་དུས་སུ། རྗེ་རས་ཆེན་སོགས་བཀའ་
བརྒྱུད་བླ་མ་ཐམས་ཅད་ཞལ་གཟིགས། ཁྱད་པར་དུ་རྗེ་དུས་གསུམ་མཁྱེན་
པའི་ཞལ་ནས་གར་ཡང་མ་འགྲོ་ས་ཆ་འདི་ཉིད་དུ་སྒོམས་དང་། རང་དོན་
གཞན་དོན་གཉིས་ཀ་འགྲུབ་པར་འགྱུར་རོ་ཞེས་ལུང་བསྟན། དེ་ནས་སེལ་ཀོ་
དགོན་དུ་ཕྱག་ཕེབས་ཏེ། སྒྲུབ་པ་མཛད་པས་རིང་པོར་མ་ཐོགས་པར་ཡོན་
ཏན་བསམ་གྱིས་མི་ཁྱབ་པ་ཐུགས་ལ་འཁྲུངས། རྩོལ་བསྒྲུབ་མེད་པར་འཕྲིན་
ལས་རྣམ་པ་བཞི་ལ་མངའ་བརྙེས་པ་དང་། ལོངས་སྤྱོད་ཆར་བཞིན་དུ་འབབ་
པ་དང་། སྙན་པའི་བ་དན་ཕྱོགས་ཐམས་ཅད་དུ་ཁྱབ་པར་གྱུར་ཅིང་ལོ་བཅུ་
དྲུག་གི་བར་དུ་གནས་དེ་ཉིད་དུ་བཞུགས་པ་ལ་དག་པའི་སྣང་བ་བསམ་གྱིས་མི་
ཁྱབ་ པ་ བྱུང༌ སྟེ། དེ་ ཡང་ འཛམ་ བུའི་ གླིང་ ཐམས་ ཅད་ མཐོང་ བ་ དང་།
81



འཁོར་ལོ་བདེ་མཆོག་གི་ལྷ་ཚོགས་དང་། བཅོམ་ལྡན་འདས་དགྱེས་པ་རྡོ་རྗེའི་
ལྷ་ཚོགས་དང་། དཔལ་ཕྱག་ན་རྡོ་རྗེའི་ལྷ་ཚོགས་དང་། རྒྱལ་བ་རིགས་ལྔའི་
ལྷ་ཚོགས་དང༌། གསང་སྔགས་རྙིང་མའི་ཧེ་རུ་ཀ་མང་པོ་དང༌། དཔལ་རྡོ་རྗེ་
རྣལ་འབྱོར་མའི་ལྷ་ཚོགས་མང་པོ་དང་། ཆོས་སྐྱོང་མ་མགོན་གྱི་རྣམ་འཕྲུལ་
བསམ་གྱིས་མི་ཁྱབ་པ་ལ་སོགས་པ་མཐོང་སྣང་དཔག་ཏུ་མེད་པ་ཡོད་དེ་བརྗོད་
ཀྱིས་མི་ལང་ཞིང་བརྗོད་པ་ལ་དགོས་པ་མེད་གསུངས། སྐབས་འདི་དག་ཏུ་
གསུངས་པའི་རྡོ་རྗེའི་མགུར་དབྱངས་འགའ་ཞིག་ཡོད། གྲུབ་ཆེན་པཆིས་ཀྱང་
ཐོག་མར་ཤ་འབམ་དུ་མཇལ་ནས་སྐབས་འདི་དག་ཏུ་སྨིན་པར་མཛད། ཡང་
དེའི་དུས་སུ་ཀ ཐོག་གི་རིན་པོ་ཆེ་གཙང་སྟོན་པ་དེ་སྙན་པ་ཤིན་ཏུ་ཆེ་བས་ཅི་
འདྲ་བ་ཞིག་ཡིན་ནམ་དགོངས་ཏེ། ཐུགས་འདུན་བཏང་བས་སྤྲིན་མེད་པའི་
ནམ་མཁའ་ལྟ་བུའི་འོད་སྔོན་པོའི་གཞལ་ཡས་ཁང་ཆེན་པོ་ཞིག་གི་ནང་ན་ལོངས་
སྤྱོད་རྫོགས་པའི་ལྷ་ཚོགས་དཔག་ཏུ་མེད་པ་བཞུགས་པ་རང་བཞིན་གྱིས་གསལ་
བ་དང༌། རིན་པོ་ཆེ་གཙང་སྟོན་པ་བཞུགས་པའི་ཐད་ན་འཇའ་འོད་ཁ་དོག་
སྣ་ཚོགས་པའི་ཕུང་པོ་བསམ་གྱིས་མི་ཁྱབ་པ་གཟིགས་པས་འདི་སངས་རྒྱས་ཡིན་
པར་འདུག་དགོངས་ནས། དེ་ནུབ་ཚོགས་མཆོད་ཅིག་མཛད་པའི་དུས་སུ་
གསང་སྔགས་རྙིང་མའི་ཧེ་རུ་ཀ མང་པོ་ཞལ་གཟིགས་པ་བྱུང་། དེ་ནུབ་ཀྱི་རྨི་
ལམ་ན་རིན་པོ་ཆེ་སྣ་ཚོགས་ལས་གྲུབ་པའི་རིན་པོ་ཆེའི་རི་དཔག་པར་དཀའ་བ་
ཞིག་གི་ངོས་ལ་སྨན་རྣམ་པ་སྣ་ཚོགས་པ་སྐྱེས་པ་ལ། མི་མང་པོ་སྨན་འཐུ་ཞིང་
འདུག རི་དེའི་རྩེ་ན་འོད་སྔོན་པོའི་གཞལ་ཡས་ཁང་ཆེན་པོ་ཞིག་གི་དབུས་སུ།
བླ་མ་ཀ༔ ཐོག་པ་འོད་ཀྱི་རང་བཞིན་ཞིག་ཏུ་བཞུགས་འདུག དུང་དཀར་པོ་
ཆེན་པོ་ཞིག་འབུད་མི་མེད་པར་རང་གྲགས་སུ་གྲགས་པ་ལས། དུང་དཔག་ཏུ་
མེད་པ་འཕྲོས་ཏེ་དེ་ཐམས་ཅད་ཀྱང་རང་གྲགས་སུ་ཕྱོགས་ཐམས་ཅད་དུ་ཁྱབ་
པར་དི་རི་རི་འགྲོ་བ་གཟིགས། ཁོང་གི་སྙན་པ་ཕྱོགས་མེད་དུ་འགྲོ་བར་འདུག་



གསུངས། དེའི་ཕྱི་ལོར་ཀཿ ཐོག་ལ་བརྒྱུད་ནས་རིན་པོ་ཆེ་ཀ ཐོག་པ་ལ་་་་
དབང་ བསྐུར་ ཞུས་ པས་ མཁྱེན་ པའི་ ཡེ་ ཤེས་ ཕྱོགས་ མེད་ དུ་ རྒྱས་ པར་ གྱུར།
ཀ ཐོག་པ་ཐུགས་དམ་རྫོགས་པ་ཆེན་པོ་ལ་མཉམ་པར་བཞག་པས། ནམ་
མཁའ་ལྟར་ཅི་ཡང་མི་སྣང་བ་དང་། ནུབ་གསུམ་ལ་ཞི་ཁྲོའི་ལྷ་ཚོགས་དཔག་
ཏུ་མེད་པ་གཟིགས་པ་ལ་སོགས་དག་སྣང་བསམ་གྱིས་མི་ཁྱབ་པ་ཤར། དེ་ནས་
ཁྲ་ཤོད་སྤོམ་བྲག་སྣར་བྱོན་ནས་དགོན་པ་བཟུང་བའི་དུས་སུ། སངས་རྒྱས་མི་
འཁྲུགས་པ་དཔག་ཏུ་མེད་པའི་ཞལ་གཟིགས། ཚོགས་མཆོད་ཅིག་གི་དུས་སུ་
གཏོར་མ་ཁོལ་བ་དང༌། བདུད་རྩི་འཕྱུར་བ་དང་། སྨན་གྱི་དྲི་ཕུན་སུམ་
ཚོགས་པས་ཚོགས་ཁང་ནང་ཐམས་ཅད་གང་བ་དང༌། གཟིགས་སྣང་བསམ་
གྱིས་མི་ཁྱབ་པ་བྱུང་ཞིང༌། ཁྱད་པར་རྗེ་དུས་གསུམ་མཁྱེན་པ་སྐུ་མདོག་སྣ་
ཚོགས་སུ་སྣང་བ་དཔག་ཏུ་མེད་པ་རྒྱུན་ཆད་མེད་པར་གཟིགས། སྐུང་དགོན་
པ་ན་ཞབས་ཅུང་ཟད་མ་བདེ་བའི་དུས་སུ་རྒྱ་བོད་ཀྱི་གྲུབ་པ་ཐོབ་པའི་བླ་མ་
ཐམས་ཅད་གཟིགས། ཁྱད་པར་དུ་རྗེ་འགྲོ་བའི་མགོན་པོ་རས་ཆེན་གྱི་ཞལ་
ནས། སྐྱེ་བ་མེད་ལ་མཉམ་རྗེས་མེད། །ན་ཚ་སྡུག་བསྔལ་འཁྲུལ་པ་སྟེ། །
སྐྱེ་འཆིའི་འཇིགས་ན་རྣལ་འབྱོར་མིན། །ཞེས་བྱ་བ་ཞིག་བྱུང་། དེ་ཕྱིན་ཆད་
མཉམ་རྗེས་དང་བྲལ་ཏེ་སྒོམ་མེད་ཀྱི་རྟོགས་པ་མཐར་ཕྱིན། ཡོན་ཏན་གྱི་རྩལ་
མ་ལུས་པ་རྫོགས། ། སྐལ་བ་དང་ལྡན་པའི་གདུལ་བྱ་རྣམས་ནི་སྨིན་ཅིང་གྲོལ་
བར་མཛད། སྒྲུབ་བརྒྱུད་བསྟན་པའི་རྒྱལ་མཚན་ནི་ནུབ་པ་མེད་པར་་་་་
བཙུགས། འགྲོ་བ་མ་ལུས་པ་ཡང་དག་པའི་ལམ་ལ་མྱུར་དུ་འདྲེན་པའི་ལམ་པོ་
ཆེ་གསལ་བར་མཛད་དེ། རེ་ཞིག་སྨར་ཁམས་སུ་ཕྱག་ཕེབས་པའི་ཚེ་སྐུ་ཁམས་
ཅུང་ཟད་མ་བདེ་སྟེ། དེའི་ཚེ་རིན་པོ་ཆེ་ཀརྨ་པ་སྤུང་རི་ནས་ཚུར་ཕེབས་ཏེ་
ཞབས་ཏོག་དང་སྐུ་རིམ་ཡུན་རིང་དུ་མཛད། དེར་བླ་མའི་ཞལ་ནས། ད་
ལན་ནད་འདི་རེ་ཞིག་བདེ་ཡང་མི་གཏོང་བ་ཡིན། ཁྱོད་ཤར་ཕྱོགས་ལ་སོང་



ནས་དགོན་པ་ཟུངས། ཕྲིན་ལས་རླབས་པོ་ཆེ་གྱིས། ང་འཆི་བའི་དུས་སུ་
ཁྱེད་རང་ཀུན་འགྲོ་ས་ཡོད་པ་གྱིས། འདིར་མ་སྡོད། རྗེ་འགྲོ་མགོན་རིན་པོ་
ཆེའི་ཞལ་ནས། ཁྱོད་སྨར་ཁམས་སུ་མ་འགྲོ་ཞིང་ཁམས་མ་དག་པ་ཡིན་ཞེས་
ཡང་ཡང་གསུངས་པ་ལ། ད་ལན་གློ་བུར་དུ་འོང་དགོས་བྱུང་བས་བར་ཆད་ཀྱི་
རྣམ་པ་བྱུང་བ་འདི། བླ་མའི་བཀའ་བཅག་པས་ལན་པར་འདུག འོན་ཀྱང་
ཁོ་བོ་ལ་རྐྱེན་ངན་གྱིས་བར་དུ་བཅད་པ་དང་མ་བཅད་པ་མེད། གར་སོང་
གར་འདུག་ཀྱང་ཉམ་ང་ཐམས་ཅད་དང་བྲལ་བའི་གདེང་ཡོད་དོ་ཞེས་མགུར་
ཡང་བཞེངས། དེ་ནས་མྱ་ངན་འདའ་ཁར་བབ་པའི་ཚེ། རྗེ་རིན་པོ་ཆེ་ཀརྨ་
པ་ལ། ཁོ་བོ་ནི་རྗེ་དུས་གསུམ་མཁྱེན་པ་ཡབ་སྲས་ཀྱི་བསྟན་པ་ལ་ཞབས་ཏོག་
བྱ་དགོས་སྙམ་ཙ་ན། ཁོ་བོའི་རིང་ལ་རྒྱ་ཆེན་པོ་མ་འགྲུབ། ད་ཁྱོད་ཀྱི་རིང་
ལ་རྒྱ་ཆེན་པོ་འབྱུང་བར་འདུག་པས་མཚུར་ཕུ་མན་ཆད། རྗེ་དུས་གསུམ་་
མཁྱེན་པ་ཡབ་སྲས་ཀྱི་བསྟན་པ་དེ། ཁྱེད་ཀྱི་ཁུར་ཡིན་ཞེས་རྗེས་སུ་གདམས་
པར་མཛད། འཁོར་བ་སྡུག་བསྔལ་རྒྱ་མཚོ། །འགྲོལ་ཞིང་ཐར་བར་འདོད་
ན། ། བརྒྱུད་པ་མཆོག་གི་བྱིན་བརླབས། །རྗེ་དང་མི་འབྲལ་འགྲོགས་་་་
འཚལ། །ཞེས་སོགས་ཞལ་གདམས་ཀྱི་མགུར་ཡང་བཞེངས། རྗེ་བཙུན་ཆེན་
པོ་ཁྱེད་སྐུའི་སྐྱེ་བ་ཕྱི་མ་གར་བལྟམས་ཞུས་པས། བར་དོ་མེད་པར་སྐད་ཅིག་
ལག་པ་བརྐྱང་བསྐུམ་ལ་མགོན་པོ་བྱམས་པ་དང་། དགའ་ལྡན་གྱི་སྣང་བ་ཤར་
བ་ཡིན། ལྷའི་ལོ་སྟོང་ཕྲག་མང་པོར་ཏིང་ངེ་འཛིན་གྱི་རྩལ་སྦྱོང་ཞིང་ས་བཅུའི་
མགོན་པོར་འགྱུར་བ་དང༌། ད་ནི་འཚང་རྒྱ་བ་ལ་ཡང་ཚེགས་མེད་དགའ་ལྡན་
ནས་བྱང་ཆུབ་སེམས་དཔའི་རྣམ་འཕྲུལ་མང་པོ་ཕྱོགས་མེད་དུ་འགྱེད་ཅིང་།
གདུལ་བྱ་དཔག་ཏུ་མེད་པ་འདྲེན་ཏེ། ཁྱོད་བུ་སློབ་རྣམས་ཀྱང་གར་སྣང་ཅི་
བྱེད་ལྷའི་མིག་གིས་མཐོང་ཞིང༌། ཁྱེད་རྣམས་ཀྱི་གདུལ་བྱའི་སྨིན་གྲོལ་ཡང་ཁོ་
བོས་བྱེད་པ་ཡིན་པས། དགའ་ལྡན་དུ་མགོན་པོ་བྱམས་པ་དང་ཁོ་བོ་ལ་ལྷན་
84



ཅིག་ཏུ་གསོལ་བ་ཐོབ། ཡང་ཁོ་བོའི་རྣམ་འཕྲུལ་ཆ་གཅིག་ཀཱ་རྟི་ཀ་ན་རྗེ་དུས་
གསུམ་མཁྱེན་པའི་རྣམ་འཕྲུལ་དེའི་རྒྱལ་ཚབ་ཏུ་དབང་བསྐུར་ནས་གདན་ས་
ཡུན་རིང་དུ་མཛད་ཅིང་། འགྲོ་བ་དཔག་ཏུ་མེད་པ་སྨིན་གྲོལ་གྱི་ལམ་ལ་་་་
འགོད་པར་འདུག་གསུངས། ཡང་རྗེ་རིན་པོ་ཆེ་ཀརྨ་པས། ཁོ་བོ་ལ་རྗེ་
བཙུན་ཙམ་གྱི་འཕྲིན་ལས་བྱུང་ན་རབ་ཡིན། དེ་བས་ཆེ་བ་རང་ཨེ་ཡོང་ངམ་
ཞུས་པས། བཀའ་བརྒྱུད་འདིའི་སློབ་དཔོན་བས་སློབ་མ་འཕྲིན་ལས་ཆེ་བར་
འབྱུང་ཞིང་། ཁོ་བོ་ཡན་ཆད་བཀའ་བརྒྱུད་རིན་པོ་ཆེ་ཐམས་ཅད་ཀྱི་འཕྲིན་
ལས་ཁྱོད་གཅིག་པུ་ལ་བརྟེན་ནས་འབྱུང་བར་འདུག་གསུངས། བུ་སློབ་སྐལ་
ལྡན་བསམ་གྱིས་མི་ཁྱབ་པ་ཡང་འབྱུང་བར་འདུག གྲགས་པ་རིན་ཆེན་འདི་
ངའི་སྐྱེ་བ་གསུམ་གྱི་སློབ་མ་དང་སྦྱིན་བདག་ཡིན་པ་ལ་མ་བསྒོམས་ཤིང་གཡེང་
བ་བྱས་པས་ད་དུང་སྐྱེ་བ་འགའ་རེ་འགྲོ་བའི་འདྲེན་པ་མི་འོང་བར་འདུག་ཅེས་
བྱ་བ་ལ་སོགས་པ་རང་གཞན་གྱི་དུས་གསུམ་བྱེད་སྤྱོད་བསམ་གྱིས་མི་ཁྱབ་པ་
གསུང་སྟེ། ས་ག་ཟླ་བའི་ཚེས་བརྒྱད་ལ་དགོངས་པ་ཡོངས་སུ་མྱ་ངན་ལས་
འདས་ཤིང་། ཚེས་བཅོ་ལྔའི་ཉིན་པར་གདུང་སྦྱངས་པའི་བར་དུ། འཇའ་
དང་། འོད་དང༌། ས་གཡོ་བ་དང་། འུར་འུར་གྱི་སྒྲ་ཆེན་པོའི་ནང་ན་
ལྷའི་སིལ་སྙན་གྱི་སྒྲ་བརྗོད་ཀྱིས་མི་ལང་བ་བྱུང་། ཐུགས་ལྗགས་སྤྲེལ་མ་དང་།
སྐུ་གདུང་རིང་བསྲེལ་དཔག་ཏུ་མེད་པ་ལ་སོགས་པ་ཡ་མཚན་རྨད་དུ་བྱུང་བའི་
ལྟས་དུ་མས་སྐྱེ་དགུ་ཐམས་ཅད་ངོ་མཚར་གྱི་དགའ་སྟོན་དང་ལྡན་པར་མཛད་
དོ། །



ལེའུ་གཉིས་པ། དཔལ་ཀརྨ་པཀྴི་ཆོས་
ཀྱི་བླ་མའི་རྣམ་ཐར།
རྗེ་དེས་སྨིན་པར་མཛད་པའི་བུ་སློབ་ཀྱི་ཚོགས་ནི་ཆེས་མང་བ་བྱོན་ཡང་
ཀུན་གྱི་མཆོག་ཏུ་གྱུར་པ་བརྒྱུད་པ་འཛིན་པའི་སྲས་ཀྱི་ཐུ་བོ་ནི། མཆོག་གི་
སྤྲུལ་པའི་སྐུ་དཔལ་ཀརྨ་པ་ཆེན་པོ་ཡིན་ཏེ། དེའི་རྣམ་པར་ཐར་པ་རྒྱ་མཚོ་ལྟ་
བུ་ལས། སྔོན་འདས་པའི་རྣམ་པར་ཐར་པའི་ཚུལ་ཕྱོགས་ཙམ་གྲུབ་ཆེན་ཉིད་
ཀྱིས་མཛད་པའི་རྣམ་ཐར་རྣམས་དང་གསུང་སྒྲོས་ཟིན་བྲིས་སུ་བྱས་པ་རྣམས་
ལས་འདི་ལྟར་འབྱུང་སྟེ། མིང་ཡོངས་སུ་གྲགས་པ་ཀརྨ་པ་ཡང་། སྔོན་ནས་
རང་གིས་རང་མ་རིག་ཅིང་བདག་གིར་འཛིན་པས་ངན་སོང་གནས་གསུམ་དང་།
མཐོ་རིས་གནས་གསུམ་དུ་འཁྲུལ་ཞིང་འཁོར་བ་མཐའ་ཡས་པའི་ལུས་ཤེས་པར་
འདུག་སྟེ། འདི་ཡིན་འདིར་སྐྱེས་མང་པོ་བརྗོད་ཀྱང་གང་གིས་ཤེས་ཤིང་སུ་
ཞིག་ཡིད་ཆེས་པར་འགྱུར། མིང་ཡོངས་སུ་གྲགས་པ་ཀརྨ་པ། བྱེ་བྲག་ཏུ་
སློབ་དཔོན་ལོག་པའི་རྗེས་སུ་ཞུགས་ཤིང་མུ་སྟེགས་ཀྱི་ལྟ་སྒོམ་སྤྱོད་པ་ལ་སྤྱད་
པས། གཟུགས་ཅན་གཟུགས་མེད་ཕྱུ་དང་དབང་ཕྱུག ཁྱབ་འཇུག་གི་་་་
རིགས་སུ་སྐྱེས་ཤིང་བརྗོད་དུ་མེད་པའི་བྱ་བ་སྒྲུབ་པ་རྣམས་དྲན་པར་འདུག་སྟེ་
བཤད་ཀྱང་ཡིད་ཆེས་ཚད་མར་འཛིན་པ་སུ་ཞིག་ཡོད། ཡང་མིང་ཡོངས་སུ་
གྲགས་པ་ཀརྨ་པ། ཐོག་མ་མེད་པའི་དུས་ནས་ནང་པ་སངས་རྒྱས་པའི་གྲུབ་
མཐས་བློ་སྒྱུར་ཞིང་དྲང་དོན་གྱི་སྡེ་སྣོད་གསུམ་ལ་ཞུགས་ནས། དཀའ་ཐུབ་
86



དཀའ་སྤྱད་སྣ་ཚོགས་བསྐལ་པ་གྲངས་མེད་མཐའ་ཡས་བསྒྲུབས་པས། ཚངས་
དང་འཁོར་ལོས་སྒྱུར་རྒྱལ་འཇིག་རྟེན་ཆེན་པོ་ཐམས་ཅད་ཐོབ་ཅིང་། ཟག་པ་
དང་བཅས་པའི་བདེ་བ་དཔག་མེད་མྱོང་བ་ཡང་དྲན་ཞིང་ཤེས་པར་འདུག་པ་
སོགས་ བརྗོད་ ཀྱིས་ མི་ལང་བའོ། །ཡང་ མིང་ ཡོངས་ སུ་ གྲགས་ པ་ ཀརྨ་པ།
ཉན་ཐོས་ཐེག་པའི་བསམ་གཏན་བཞི་ལ་གོམས་པས་དགེ་སྦྱོང་གི་འབྲས་བུ་བཞི་
ཐོབ་པ་དང་མཐར་གྱིས་གནས་པའི་ཏིང་ངེ་འཛིན་ལ་སྙོམས་པར་ཞུགས་ཤིང་
ཡིད་བྱེད་ཕྲ་མོ་ལ་ཆགས་ནས། གཟུགས་ཅན་གཟུགས་མེད་ཀྱི་ལྷ་དུ་མར་སྐྱེས་
ཤིང༌། ཡིད་བཞིན་བདེ་བ་མཆོག་གིས་མ་རྟོགས་པའི་ཚུལ་བསམ་གྱིས་མི་ཁྱབ་
པ་ཡོད་ཀྱང་བཤད་པ་ཙམ་གྱིས་ཡིད་ཆེས་པར་ག་ལ་འགྱུར། སྔོན་འདས་པའི་
དུས་རྫོགས་ལྡན་གྱི་ཐ་མ་རྩོད་ལྡན་གྱི་དང་པོའི་དུས། རྒྱལ་པོ་ཀུན་གྱིས་བཀུར་
བ་རྒྱལ་པོའི་ཐོག་མ་སྟེ། དེའི་དུས་སུ་དཔལ་རྡོ་རྗེ་འཆང་ཨིནྡ་བུདྡྷི་དང་ ཐ་
དད་མེད་པའི་རྣལ་འབྱོར་ནམ་མཁའ་འོད་ཡེ་ཤེས་སྒྲིབ་པ་མེད་ཅེས་ཀྱང་བྱ།
ཡང་ཤཱཀྱའི་རིགས་མཐོང་ན་ཡིད་དུ་འོང་བའི་མདུན་དུ། རྣལ་འབྱོར་པ་ནམ་
མཁའ་འོད་ཡེ་ཤེས་དབྱིངས་སུ་གྱུར་པ་དྲན་ཞིང་ཤེས་ཏེ། དེ་ཚུན་དཀར་པོའི་
ལས་དང་སྨོན་ལམ་གྱི་འབྲེལ་པ་སྣ་ཚོགས་ཀྱིས་གདུལ་བྱ་འདུལ་བའི་ཕྱིར་དྲན་
ཤེས་བཞིན་དུ། སྐྱེ་འཇིག་གནས་གསུམ་སྟོན་ཞིང་། རྡོ་རྗེ་འཆང་གིས་ལུང་
བསྟན་པ། ཨིནྡྲ་བུདྷི་བར་པ་དང་ཐ་མར་ཡང་མིང་དུ་མར་གྲགས་ཤིང་རྡོ་རྗེ་
ཐེག་པའི་བསྟན་པ་འཛམ་གླིང་ཁྱབ་པར་སྤེལ་བ། ད་ལྟ་སྔགས་འཆང་རང་
བྱུང་རྡོ་རྗེས་དེ་དང་དེའི་དོན་རྣམས་ཕྱོགས་རིས་མེད་པར་ངོ་སྤྲོད་ཅིང་བྱིན་གྱིས་
བརླབས་པ་ལས་ཐེ་ཚོམ་མེད་ཅིང་ཞུམ་པ་མེད་པའོ། །
དེའི་ཕྱིར་སེམས་དཔའ་རང་བྱུང་རྡོ་རྗེ། སྤྲུལ་པའི་སྐུ་སངས་རྒྱས་་་་
རབས་བདུན་གྱི་དྲུང་དུ་བཀའ་བསྒྲུབས་ཏེ་དགོངས་པ་རྫོགས་པར་བྱས་ཤིང་།
འགྲོ་བ་དཔག་ཏུ་མེད་པ་མཐོ་རིས་ཐར་པ་ལ་བཀོད་པའི་ཚུལ། སྒྲིབ་པ་མེད་



པ་དྲན་པར་འདུག་སྟེ་མང་པོ་བརྗོད་པས་ཅི་ཞིག་བྱ། སྐུ་གསུམ་ལ་བྱེ་བྲག་ཐ་
དད་མེད་དེ། ཁྲོ་བོ་གནམ་ལྕགས་འབར་བའི་རྒྱུད་ལས། ཧཱུྃ། ཡོངས་སུ་
དག་པའི་དཀྱིལ་འཁོར་དུ། །དྲག་པོས་འདུལ་བ་ཁྲོ་བོ་བཅུ། །ཐེག་པ་དམན་
ལ་མཆོག་བརྒྱད་དེ། །ཞི་བས་འདུལ་ལ་སེམས་དཔའ་བརྒྱད། །ཚེ་འདིར་
གྲུབ་པ་སྟོན་པའི་ཕྱིར། །རྣལ་འབྱོར་གྲུབ་ཆེན་བརྒྱད་དུ་གསུངས། །ཞེས་
འབྱུང་བའི་ཕྱིར། གསང་སྔགས་རྡོ་རྗེ་ཐེག་པའི་གནད་ཀྱིས་ལོ་དང་ཟླ་བ་ཙམ་
གྱིས་གྲུབ་པ་ཐོབ་ཅིང་། གྲུབ་རྟགས་སྣ་ཚོགས་བསྟན་པ། རྒྱུད་ལུང་དང་
མཐུན་པ་ཤེས་ཤིང་། དྲན་པར་འདུག་སྟེ་ཀུན་གྱིས་མི་གོ་ཐེ་ཚོམ་ཟ་བ་་
འགྱུར་བསམ་པ་ཞིག་བརྗོད་དོ། །
རྒྱལ་པོ་ཛའི་དག་སྣང་ལ་མ་ལ་ཡ་དང༌། སིང་ག་ལའི་གླིང་དུ་རྡོ་རྗེ་ཐེག་
པའི་ཆར་འབབ་པ་དེའི་ཚེ། སྔགས་འཆང་རང་བྱུང་རྡོ་རྗེ་ཡང་རྒྱལ་པོ་ཛའི་ཚ་
བོ་དྷ་ཤྲཱི་ཞེས་བྱ་བར་གྱུར་པ་དང་། རྡོ་རྗེ་སེམས་དཔའི་རྣམ་འཕྲུལ་ལྷའི་བུ་
ཀུན་དགའ་སྙིང་པོ་རྒྱལ་པོ་བྲ་ཧཊིའི་བུ་མོ་དགེ་སློང་མའི་ཐུགས་ཀར་ཞུགས་
ཤིང་། རྫོགས་པ་ཆེན་པོ་ཀློང་ཆེན་རབ་འབྱམས་སྟོན་པའི་ཚེ། ཆོས་སྐུ་དྲི་
མེད་རང་བྱུང་རྡོ་རྗེ་ཡང་ཏོག་ཙེ་རྣལ་འབྱོར་དབང་ཕྱུག་ཅེས་བྱ་བར་གྱུར་ཅིང་།
རྫོགས་པ་ཆེན་པོའི་སྒྲ་དོན་ཐམས་ཅད་རྟོགས་ཏེ། རྣལ་འབྱོར་ནམ་མཁའ་
འོད་ཡེ་ཤེས་དབྱིངས་ནས་ད་ལྟའི་བར་གསང་སྔགས་གསར་རྙིང་གི་སྒྲ་དོན་
མངོན་དུ་གྱུར་པའི་ཚུལ་ནམ་ལངས་པ་ལ་གཉིད་སད་པ་བཞིན་མངོན་དུ་གྱུར་
པའོ། ། དེའི་ཕྱིར་དུས་གསུམ་མཁྱེན་པ་ནི་ཨིནྡྲ་བྷུ་ཏིའི་རྣམ་པར་འཕྲུལ་པའམ་
རང་བྱུང་ཡེ་ཤེས་ཀྱི་བྱིན་གྱིས་བརླབས་ཤིང༌། བྲམ་ཟེ་ཆེན་པོ་ས་ར་ཧ་དང་ངོ་
བོ་གཅིག་སྟེ། རྗེ་དུས་གསུམ་མཁྱེན་པ་དང༌། མིང་ཡོངས་སུ་གྲགས་པ་ཀརྨ་
པ་ཐ་དད་མེད་པའི་སྔོན་བྱུང་འདས་པའི་གླེང་གཞི་དང་། གླེང་སློང་མདོར་
བསྡུས་པ་སྟེ་མ་འོངས་གདུལ་བྱ་རྣམས་ཀྱིས་ཤེས་ཤིང་རྟོགས་པར་མཛོད།
88



མིང་ཡོངས་སུ་གྲགས་པ་ཀརྨ་པ་ནི་དྲན་ཤེས་བཞིན་དང་ལྡན་ཞིང་སྐྱེ་འཆི་
གཉིས་ལ་རང་དབང་ཐོབ་པ་སྟེ། དེ་ཡང་བྱེ་བྲག་ཏུ་སྔོན་སངས་རྒྱས་ཤཱཀྱ་ཐུབ་
པ་ཞལ་བཞུགས་པའི་ཚེ། རྒྱལ་པོ་ཆེན་པོ་ཞིག་ཏུ་གྱུར་ནས་རྒྱལ་སྲིད་ལ་ཆགས་
ཐོགས་མེད་པར་བཏང་ནས་རབ་ཏུ་བྱུང་སྟེ། ད་ལྟ་སྙན་གྲགས་ཕྱོགས་མེད་དུ་
འགྱེད་པའི་དོན་ཡང་དེ་ཡིན། ཡང་སློབ་དཔོན་ཀླུ་སྒྲུབ་ཀྱི་དུས། དགེ་སློང་
ཡོན་ཏན་བློ་གྲོས་ཞེས་བྱ་བར་གྱུར་ནས། ཐུགས་རྗེ་ཆེན་པོ་དོན་ཡོད་ཞགས་པ་
ལ་བསྙེན་པ་བྱས། རང་གཞན་གྱི་སྒྲིབ་པ་སྦྱོང་ནུས་པ་ཞིག་ཡིན། ཡང་རྒྱ་
ནག་ཏོང་ཀུན་གྱི་ཡུལ་དུ། རིག་འཛིན་གྱི་རྣལ་འབྱོར་པ་ཞིག་ཏུ་གྱུར་ནས་ལྷ་
འདྲེ་མི་གསུམ་དམ་ལ་བཏགས། མཆོད་རྟེན་དང་གཙུག་ལག་ཁང་དཔག་ཏུ་
མེད་པ་བཞེངས། སངས་རྒྱས་ཀྱི་བསྟན་པ་དྲག་པོའི་སྒོ་ནས་བཙུགས་པ་ཞིག་
ཡིན། ཡང་རྒྱལ་ཆེན་རིས་བཞིའི་གནས་ལྕང་ལོ་ཅན་དུ་གནོད་སྦྱིན་གྱི་རྒྱལ་
པོའི་བུར་སྐྱེས་ནས། གནོད་སྦྱིན་གྱི་ཚོགས་དཔག་ཏུ་མེད་པ་གསང་སྔགས་ཀྱི་
ལམ་ལ་བཀོད་པ་ཞིག་ཡིན། ཡང་དགེ་སློང་ཤེས་རབ་རྒྱལ་ཞེས་བྱ་བ་སྒྲོལ་མ་
ཁྲོ་གཉེར་ཅན་ལ་བསྙེན་པ་མང་དུ་བྱས་པས་འཕྲིན་ལས་སྣ་ཚོགས་གྲུབ་པ་ཞིག་
ཡིན། ཡང་མེས་སྲོང་བཙན་སྒམ་པོ་དང་དུས་མཚུངས་སུ། ཤར་ཕྱོགས་ཀྱི་
གླིང་དུ་འཁོར་ལོས་སྒྱུར་བའི་རྒྱལ་པོ་སེང་གེ་རབ་རྩལ་ཞེས་བྱ་བར་གྱུར། བྱང་
ལམ་ན་ཡར་འོང་དུས་དམག་ཆེན་པོ་དེ་ང་རང་ཡིན་སྙམ་པ་དང༌། ཧོར་འདི་
ཀུན་བཟློག་ན་ཚེགས་མེད་སྙམ་པ་བྱུང་། དེ་དུས་ཤར་ཕྱོགས་ཀྱི་འཇིག་རྟེན་གྱི་
ཁམས་ཐམས་ཅད་གསལ། མི་ཏྲའི་རྣམ་འཕྲུལ་བཞིན། ཁོ་བོ་ད་ལྟ་འདིར་
བྱུང་བ་མ་གཏོགས་པ། རྒྱལ་པོ་དེ་ད་ལྟ་དེ་ཉིད་ན་ཡོད་པ་ཡིན། སློབ་དཔོན་
ཞིང་གི་རྡོ་རྗེ་ཞེས་ཀྱང་བྱ། སློབ་དཔོན་ལས་ཀྱི་རྡོ་རྗེ་ཞེས་ཀྱང་བྱ་སྟེ་དེ་རྣམས་
དུས་མཚུངས་ཡིན། ཡང་ནུབ་བ་ལང་སྤྱོད་དུ་བརྟུལ་ཞུགས་སྤྱོད་པའི་རྣལ་
འབྱོར་པ་ཉི་མའི་འོད་ཟེར་ཅན་ཞེས་བྱ་བར་གྱུར། ཕྱི་པ་མུ་སྟེགས་པ་མང་དུ་



བཏུལ། སངས་རྒྱས་ཀྱི་བསྟན་པ་དར་རྒྱས་སུ་བྱས། དེའི་སྟོབས་ཀྱིས་ད་ལྟ་
ཡང་མུ་སྟེགས་པ་འདུལ་སླ་བར་འདུག་ཅིང་། དེ་དང་དུས་མཚུངས་པར་ནུབ་
ཕྱོགས་དེ་ཉིད་དུ། མགོན་པོ་ནག་པོ་ལ་དབང་སྒྱུར་བའི་སྔགས་པ་ཞིག་ཏུ་གྱུར་
ནས་སངས་རྒྱས་ཀྱི་བསྟན་པ་བསྲུངས་ཏེ། མི་རྣམས་ཀྱིས་མ་ཧཱ་ཀཱ་ལ་དངོས་
ཡིན་ཟེར་བ་བྱུང་། ཡང་རྒྱ་གར་ནུབ་ཕྱོགས་ན་རྣལ་འབྱོར་པ་སེང་གེ་ཡེ་ཤེས་
སྤྱན་ཞེས་བྱ་བར་གྱུར། བརྟུལ་ཞུགས་ཀྱི་སྤྱོད་པ་སྣ་ཚོགས་ཀྱིས་འགྲོ་བ་ཐབས་
ཀྱིས་བཏུལ་བ་ཞིག་ཡིན། དེ་དང་དུས་མཚུངས་རྣལ་འབྱོར་མ་ཆང་འཚོང་
མར་གྱུར་ནས། སྣང་སྲིད་དབང་གི་འཕྲིན་ལས་ཀྱིས་རྒྱལ་པོ་ལ་སོགས་སྐྱེ་བོ་
ཐམས་ཅད་སྨིན་གྲོལ་ལ་བཀོད། དེ་དང་དུས་མཚུངས་ངོ་བོ་གཅིག་ཏུ་ཟིན་པ་
མེད་པར་རྫུ་འཕྲུལ་སྣ་ཚོགས་སྟོན་ཅིང་འགྲོ་དོན་ཕྱོགས་མེད་བྱེད་པ། དེང༌
སང་གི་འདི་བཞིན་རྒྱལ་ཁམས་ཀུན་ཏུ་སྤྱོད་པ་ཞིག་ཀྱང་བྱུང༌། ཡང་བྱང་
ཕྱོགས་ཀྱི་འཇིག་རྟེན་ཁམས་ན་པདྨ་དབང་ཆེན་གྲུབ་པའི་རྣལ་འབྱོར་བ་ཞིག་ཏུ་
གྱུར། གདུག་པ་ཅན་རྣམས་བཏུལ་ཅིང་རྫུ་འཕྲུལ་སྣ་ཚོགས་བསྟན་ནས་གར་
སོང་གར་འདུག་ཆ་མེད་པར་ནམ་མཁའ་ལ་འཕུར་བ་བཞིན་གླིང་ཐམས་ཅད་དུ་
རྒྱུ་ནུས་པས། མཆོག་ཐུན་མོང་གི་དངོས་གྲུབ་ཐོབ་པ་ཞིག་བྱུང་། དེ་དང་
དུས་ མཚུངས་ ནམ་ མཁའ་ ལྡིང་ གི་ རྒྱལ་ པོར་ གྱུར་ ནས་ ཀླུ་ རྣམས་ བཏུལ་ ཏེ།
དེའི་སྟོབས་ཀྱིས་དེང་སང་ཀླུ་རྣམས་དབང་མེད་དུ་བཏུལ་ཞིང་བསྟན་པ་ལ་་་
བཙུད་པ་ཡིན། དེ་དང་དུས་མཚུངས་སུ་སློབ་དཔོན་པདྨ་བོད་ལ་བྱོན་པའི་
སྔོན་རོལ། རྒྱལ་པོ་ཛའི་རྗེས་ཙམ་ལ་གསང་སྔགས་རྙིང་མ་སྟོན་ཤེས་པའི་
གསང་སྔགས་ཀྱི་རྣལ་འབྱོར་པ་ཞིག་ཏུ་གྱུར་ནས། གསང་སྔགས་ཀྱི་ཆོས་རྒྱས་
པར་བྱས་ཏེ། མཚན་ཡང་རྡོ་རྗེ་ཡེ་ཤེས་འབར་བྱ་བ་ཡིན། ཡང་སློབ་དཔོན་
པདྨའི་སློབ་མ་ངན་ལམ་རྒྱལ་བ་མཆོག་དབྱངས་ཞེས་བྱ་བར་གྱུར། པདྨ་ཉིད་
ཀྱི་ཏིང་ངེ་འཛིན་གྱིས་བྱིན་གྱིས་བརླབས་པ་ཞིག་ཡིན། དེའི་དོན་གྱིས་པདྨ་
90



དང་རྟ་མགྲིན་ང་རང་ཡིན་སྙམ་པའི་ངེས་ཤེས་བྱུང་། གར་ཕྱིན་པའི་གདུག་པ་
ཅན་འདུལ་ནུས་ཏེ་གཞན་གྱིས་མི་ཤེས། དེ་མིན་ཡང་དེ་དུས་གཞན་དོན་
མཛད་པ་ཞིག་དང་། སངས་རྒྱས་ཡེ་ཤེས་རྣམས་སྤྲུལ་པ་དུས་མཚུངས་ཡིན།
ཡང་མི་ཏྲི་པའི་སློབ་མ་འབར་བའི་རྒྱལ་མཚན་ཞེས་བྱ་བ་སྤྱོད་པ་སྣ་ཚོགས་སྟོན་
པ་ཞིག་ཡིན། ཡང་ཁ་ཆེའི་གྲོང་ཁྱེར་ཀྲིག་བསྟན་ན་དགེ་སློང་རྡོ་རྗེ་འཛིན་པ་
ཕྱི་དགེ་སློང་དུ་འདུག་པ། ནང་གསང་སྔགས་ཀྱི་རྣལ་འབྱོར་པ་དཔལ་མ་་་
མགོན་བྲན་དུ་ཁོལ་བ་བརྟུལ་ཞུགས་ཀྱི་སྤྱོད་པས་དྲེགས་པ་ཅན་ཟིལ་གྱིས་གནོན་
པ་འཁོར་དགེ་སློང་སྟོང་ཙམ་གྱིས་བསྐོར་བ། མཚན་ཡོན་ཏན་རྒྱལ་པོ་ཞེས་བྱ་
བ་ཡིན། ཡང་ཨོ་རྒྱན་གྱི་ནུབ་ཕྱོགས་སུ་བརྟུལ་ཞུགས་གྲུབ་པའི་རྣལ་འབྱོར་པ་
འཇིགས་མེད་གྲགས་པ་ཞེས་བྱ་བར་གྱུར་ནས། མུ་སྟེགས་ལ་དགའ་བའི་སྡིག་
སྤྱོད་ཀྱི་རྒྱལ་པོ་གླང་པོ་ཆེར་སྤྲུལ་ནས་བཅོམ། ཡང་རྗེ་བཙུན་རས་ཆུང་བ་དང་
འབྲེལ་པ་ཡོད་པའི་རྣལ་འབྱོར་པ་ཞིག་ཡིན་ཏེ། ད་ལྟ་ཡང་རས་ཆུང་བའི་
གདམས་ངག་རྣམས་དང༌། རླུང་སེམས་ཀྱི་ཟབ་ཆོས་རྣམས་རང་བཞིན་གྱིས་
སེམས་ལ་འཆར་ཞིང་འདུག བྲམ་ཟེ་ཆེན་པོ་དང་མི་ཏྲི་པ་དང་ཏི་པུ་རྣམས་ད་
ལྟ་མཇལ་བ་དེ་སྔོན་གྱི་དཔོན་སློབ་ཀྱི་འབྲེལ་པར་འདུག
བསྲེ་བའི་གདམས་ངག་འདི་རྣམས་ས་ར་ཧས་བརྡའ་བསྟན། མེ་ཏྲི་ཏི་
པུས་དག་སྣང་དུ་གསུངས་ཏེ། སྔོན་ཆད་ནཱ་རོའི་བརྒྱུད་པ་ལ་མེད་པ་ཡིན།
དེ་དང་དུས་མཚུངས་ཁམ་པ་ལུང་པ་དང་འབྲེལ་པ་ཡོད་པ་ཞིག་སྟེ། བྱང་ཆུབ་
ཀྱི་སེམས་དང་ཐུགས་རྗེ་ཆེན་པོས་འགྲོ་དོན་དཔག་ཏུ་མེད་པ་བྱས། འཕན་
ཡུལ་དང་དབུ་རུ་སྟོད་དུ་ཕྱིན་ཙམ་ན་ཤེས་རྒྱུ་ཞིག་བྱུང་། རྒྱ་གར་རྣལ་འབྱོར་
པ་དར་མ་དབང་ཕྱུག་དེ་དང་དེ་གསུམ་ངོ་བོ་གཅིག་ཡིན། ཡང་ཤུད་ཀེའི་བན་
རྒན་དེ་ཡིན་པར་འདུག བསྟན་པ་བསྲུང་བའི་ཆེད་དུ་བྱུང་བ་ཡིན། ད་ལྟ་
ལྷ་མོ་དང་གྲུབ་ ཐག་ཉེ་ཞིང་དངོས་སུ་བསྟན་རྒྱུ་ཡོད་པའི་དོན་ཡང་དེ་ཡིན།
91



དེ་དང་དུས་མཚུངས་སྤྲུལ་སྐུ་ལ་སྟོད་དམར་པོ་དེ་ཡང་སྐུའི་བཀོད་པ་ཆ་གཅིག་
ཡིན། སངས་རྒྱས་ཡེ་ཤེས་ཀྱི་སློབ་མ་རྡོ་རྗེ་དབང་ཕྱུག་ཅེས་བྱ་བ་རྟ་མགྲིན་
ཞལ་གཟིགས་ཤིང་བསྐྱེད་རྫོགས་ལ་དབང་ཐོབ་པ་དང་། རྫོགས་ཆེན་འབའ་
ཞིག་སྒོམ་པའི་ཅོག་རོ་སྒོམ་ཆེན་དང༌། དེ་རྣམས་ངོ་བོ་གཅིག་ཡིན། དེའི་
དོན་གྱིས་ད་ལྟ་ཡང་རྫོགས་ཆེན་གྱི་ཆོས་ཐམས་ཅད་ཕྱོགས་མེད་དུ་རྟོགས་པ་དང་
ཤེས་པར་འདུག ཡང་རྡོ་རྗེ་སྲིན་པོའི་ཞལ་གཟིགས་ཞིང་དྲེགས་པ་ཅན་འདུལ་
བའི་སྔགས་གཤེན་རེ་ཐུལ་ཅན་ཡིན་སྙམ་པ་བྱུང་། སློབ་དཔོན་པདྨའི་འཕྲིན་
ལས་ཀྱི་ལྷག་མ་གདུག་པ་ཅན་ཐམས་ཅད་འདུལ་བའི་སྤྲུལ་པར་འདུག ཡང་
བལ་པོའི་རྣལ་འབྱོར་པ་དྷ་ན་ཤྲཱི་ཞེས་བྱ་བ་གསང་སྔགས་ཀྱི་སྤྱོད་པ་སྣ་ཚོགས་
སྟོན་པ་ཞིག་སྟེ། ད་དུང་ཡང་དེའི་གདན་ས་དང་བུ་སློབ་ཡོད། ཡང་རྒྱ་གར་
གྱི་རྣལ་འབྱོར་པ་བུདྡྷ་བོ་དྷི་ཞེས་བྱ་བ་གྲུབ་རྟགས་མང་པོ་སྟོན། མུ་སྟེགས་པ་
རྣམས་བཏུལ། འགྲོ་བ་རྣམས་སྐྱེ་བ་མེད་པའི་དོན་ལ་བཀོད་པ་ཡིན། ད་
རེས་ཞལ་ཚོམ་དྲང་པོར་ཡོད་པ་དང་། གདུག་པ་ཅན་རྣམས་འདུལ་བ་སྔོན་གྱི་
རྣམ་འགྱུར་དང་སྤྱོད་པའི་འཕྲོ་ཡིན། ཡང་རྣལ་འབྱོར་གྱི་དབང་ཕྱུག་ཉག་སེ་
ཞེས་བྱ་བ་ཡིན། སྲུང་རིར་ཕྱིན་པའི་དུས་ཤེས་རྒྱུ་ཞིག་བྱུང་། ད་ལྟ་ཕྱིའི་སྤྱོད་
པ་ཙབ་ཙུབ་དང་ཐོ་ཅོ་སྣ་ཚོགས་ཀྱིས་ཕན་གནོད་ཀྱི་འཕྲིན་ལས་སྒྲུབ་པ་དེ་སྔོན་
གྱི་སྤྱོད་པའི་འཕྲོ་ཡིན། ཡང་ཇོ་བོ་སྤྱན་རས་གཟིགས་ཀྱི་སྤྲུལ་པ་ཐོད་རྒལ་བས་
འགྲོ་དོན་མཛད་པ་ཡིན་ཏེ། ཐུགས་ཀྱི་སྤྲུལ་པ་ས་ར་ཧ། སྐུའི་སྤྲུལ་པ་པདྨ།
གསུང་གི་སྤྲུལ་པ་དམ་པ་རྒྱ་གར། དེ་གསུམ་ངོ་བོ་གཅིག་སྟེ། དུས་མཁྱེན་
བྲམ་ཟེའི་ སྤྲུལ་ པ་ཡིན། མེས་སྲོང་བཙན་ཐུགས་རྗེ་ཆེན་པོའི་ སྤྲུལ་ པ་ཡིན།
བྱང་སེམས་བློ་གྲོས་རིན་ཆེན་རྟ་མགྲིན་གྱི་སྤྲུལ་པ་ཡིན། པདྨའི་རྣམ་འཕྲུལ་མི་
ཏྲ་རྫོ་ཀི་ཡིན། ལ་སྟོད་ཚུན་ཆད་ནས་དེང་སང་ཡན་དུ་རང་ཅག་མི་ཏྲས་བྱིན་
གྱིས་བརླབས་པའི་རྣམ་འཕྲུལ་གྱི་སྐྱེ་བ་བཅུ་དྲུག་ ཏུ་ཐུགས་རྗེ་ཆེན་པོ་དང་རྟ་
92



མགྲིན་གྱི་སྒོ་ནས་འགྲོ་དོན་དཔག་མེད་བྱས། རྒྱལ་པོ་དམག་དཔོན་ལྟ་བུའི་
འགྲོ་དོན་གྲངས་མེད་བྱས་པའང་ཡོད། དེང་སང་ཐུགས་རྗེ་ཆེན་པོའི་འཕྲིན་
ལས་སྒྲུབ་པའང་དེ་ལྟར་ཡིན། ཨེ་ཀ་ཛཱ་ཊི་དང་མ་མགོན་འདི་ཀུན་སྐྱེ་བ་བཅུ་
དྲུག་གི་ཆོས་སྐྱོང་ཡིན་ཞེས་གསུངས་ཤིང༌། གྲུབ་ཆེན་ཉིད་དང་རུས་མཚུངས་
ཀྱི་སྐུའི་བཀོད་པའང་ད་ལྟ་ཁོ་བོ་དང་དུས་མཚུངས་ཡུ་གུར་གྱི་ནང་ན་ང་འདྲ་
བའི་རྣལ་འབྱོར་པ་གཅིག་ཡོད། བྱ་བྱེད་སྤྱོད་པ་ཐམས་ཅད་ང་དང་མཐུན།
སེམས་ཅན་དཔག་ཏུ་མེད་པའི་དོན་བྱེད། དེའི་མིང་ཡང་མ་ཧཱ་ཛོ་ཀི་ཞེས་བྱ་
བར་གྲགས། ཡང་ང་ལ་བོད་ཀྱི་མཚམས་ན་རྔོན་པའི་གཟུགས་ཅན་མདའ་
གཞུ་ཐོགས་པ་བུད་མེད་དང་བཅས་པ་ཞིག་ཡོད། བུད་མེད་དེ་ཡེ་ཤེས་ཀྱི་ཊཱ་
ཀི་མ་ཡིན། དེ་ཡང་རྗེ་མི་ཏྲས་བྱིན་གྱིས་བརླབས་པ་ཞིག་ཡིན། སེམས་ཅན་
འགའ་ཙམ་ལ་ཕན། གནས་ལུགས་ཀྱི་དོན་རྟོགས་པས་ཁོང་གིས་ཤེས་ཀྱང་
སྲིད། ཡང་ ཡར་ལུང་ གི་ འདིར་རྣལ་ འབྱོར་ པ་ ཆགས་ ལམ་ པ་ ཞིག་ ཡོད།
དེས་ཀྱང་སེམས་ཅན་མང་པོ་ལ་ཕན། གནས་ལུགས་ཀྱི་དོན་རྟོགས་ནས་རྨི་
ལམ་སྒྱུ་མ་ལྟ་བུར་ཅིར་ཡང་སྤྲུལ་ཉན་ཏེ། བརྟུལ་ཞུགས་ཀྱི་སྤྱོད་པ་ལ་རང་
དབང་ཐོབ་པས་ཅི་བྱས་ཉན་པ་ཡིན། ཞེས་གསུངས།
གཅིག སྐུ་བལྟམས་པའི་ཚུལ།
གྲུབ་ཆེན་ཀརྨ་པ་ཉིད་ཀྱི་རྣམ་པར་ཐར་པ་ནི། རྗེ་དུས་གསུམ་མཁྱེན་
པའི་རྣམ་ཐར་ལས། མ་འོངས་པའི་དུས་སུ་བོད་ཡུལ་ལྷོ་བྲག་གྲུབ་པའི་གནས་
མདུན་དུ་གདུལ་བྱ་གཅིག་གི་དོན་དུ་འབྱུང་གསུངས་པ་དང་། འབྲི་ཆུ་ངོ༌
མཐོང་ནས་གཅིག་གིས་ངེད་ཀྱི་དགོངས་པ་རྫོགས་པར་བྱེད་གསུངས་པ་དང་།
ཡོན་བདག་དགོན་པ་བ་སྐྱེ་བ་གཉིས་སམ་གསུམ་གྱི་ས་ལམ་རྣལ་མར་ཚུད་་་་



གསུངས་པ་གསུམ་དུས་མཚུངས་པ་སྟེ། དགོངས་པ་དེ་གསུམ་རྫོགས་པར་བྱ་
བའི་དོན་དུ། མིང་ཡོངས་སུ་གྲགས་པ་ཀརྨ་པ་ཡང། དྲན་པ་ཤེས་བཞིན་
དང་ལྡན་པས་འབྲི་ཀླུང་དམ་པ་ཆོས་ཀྱིས་ཕྱུག་པའི་ཡུལ་དུ། བཙན་པོ་དབུའི་
རིགས་སུ་སྐྱེས་ཞེས་གསུངས་ཏེ། སྔོན་ཆོས་རྒྱལ་ཁྲི་སྲོང་ལྡེའུ་བཙན་གྱི་སྲས་
སད་ན་ལེགས། སད་ན་མཇིང་ཡོན་གཉིས་ཀྱི། སྔ་མ་འབངས་ཀྱིས་བཀྲོངས།
ཕྱི་མ་ལ་སྲས་གསུམ་ཡོད་པའི་ཆུང་བ་གནང་བུ་གནང་སྟག་གི་བུ། སྟག་ནམ་
མཁའི་ལྷ་གཟུངས་ཏེ། བི་མ་ལ་མུ་ཏྲ་དང༌། པདྨ་སཾ་བྷ་ཝ། གནུབས་ནམ་
མཁའི་སྙིང་པོ་རྣམས་ཀྱིས་དབང་བསྐུར་ཞིང་བྱིན་གྱིས་བརླབས། སྔགས་ལ་
མངའ་བརྙེས་ཤིང་གྲུབ་པ་ཐོབ། ན་བཟའ་ཉི་མའི་སྲབ་མདའ་ལ་འགེལ་ཞིང་།
འཇའ་འོད་ལ་ཆིབས་ནས་ནམ་མཁའ་ལ་གཤེགས་ནུས་ཤིང་། ཁྱད་པར་རྡོ་རྗེ་
སྲིན་པོ་དྲེག་པ་ཕོ་དགུ་མོ་དགུ་དང་ཐ་དད་མེད་པར་གྱུར་པ་དེ། མཆེད་ཡ་
སྟག་སྟེའུ་རི་བཀྲའི་སྲས་གསུམ་ཡང། དགྱེས་པ་རྡོ་རྗེ་དང་། རྡོ་རྗེ་སྲིན་པོའི་
རྣལ་འབྱོར་རིག་པ་འཛིན་པ་ཡིན་པས་ཁུ་དབོན་དེ་རྣམས་ཁམས་སུ་མི་སྡེའི་མགོ་
ལུང་ལ་བཏང་བར་དབུར་མིང་དུ་ཆགས་པའི་བརྒྱུད་ལ། སྔགས་པ་ཚེ་ཐུང་
ཤོས་མི་རབས་བཅོ་ལྔ་ཙམ་དང་། ཚེ་རིང་བའི་དབང་གིས་མི་རབས་བཅུ་
གཅིག་ཙམ་སོང་བའི་དུས་ས་སྟོད་དཀྱིལ་ལེའི་ཙག་ཏོ་ཞེས་བྱ་བར། ཡབ་རྒྱ་
དབང་ཚུར་ཚ་སྤྲང་ཐར། ཡུམ་སེང་ངེ་བཟའ་མང་སྐྱིད་གཉིས་ལ་སྲས་འགའ་
ཡོད་པའི་ཆུང་ཤོས་སུ་མེ་ཕོ་སྟག་གི་ལོ་ལ་སྐུ་བལྟམས། མཚན་ཆོས་འཛིན་ཞེས་
བྱ་བ་དད་པ་ཆེ་ཞིང་ཡང་དག་པའི་དོན་ལ་མོས་པ་སྟེ། ལོ་དྲུག་ནས་ཡི་གེ་
ཕྱོགས་མེད་དུ་ཤེས་ཤིང་། ལོ་དགུ་དང་བཅུ་ལོན་གྱི་བར་སངས་རྒྱས་ཀྱི་གསུང་
རབ་ཐ་དག་ལ་བལྟས་ཏེ། ཀློག་འདོན་ཐེངས་རེ་ཙམ་གྱིས་ཐམས་ཅད་ཤེས་
ཤིང་ཁོང་དུ་ཆུད་ནས། སེམས་ཉིད་ཀྱི་གཤིས་འགྱུར་བ་མེད་པ་ལ་རང་བཞིན་
གྱིས་གནས་པ་རྒྱ་མཚོའི་གཏིང་གི་ཆུ་ལྟ་བུ་མི་གཡོ་བ་གནས་ཀྱང་། ཇི་ལྟར་



ཡིན་ཅུང་ཟད་ངོ་མ་ཤེས་པ་ལ། རིན་པོ་ཆེ་སྤོམ་བྲག་པས་ངོ་སྤྲད་པའོ། །
གཉིས། རབ་ཏུ་བྱུང་ནས་ཆོས་ལ་ཐུགས་གཉེར་
མཛད་པའི་ཚུལ།
དེ་ཡང་རྗེ་ཉིད་དབུས་སུ་ཕེབས་དགོངས་ཏེ་བྱོན་པ་ལ། རིན་པོ་ཆེ་སྤོམ་
བྲག་པ་དང་ཤ་འབོམ་ན་ཐོག་མར་མཇལ་བའི་དུས་སུ། བཙུན་ཆུང་ཁྱོད་གང་
ནས་འོང་བ་ཡིན་གསུངས། ངེད་ས་སྟོད་ནས་འོང་དབུས་སུ་འགྲོ་བ་ཡིན་ཞུས་
པས། ཁྱོད་ངའི་གདུལ་བྱ་ཨེ་ཡིན་གར་ཡང་མ་འགྲོ་འདུག་ཅིག་གསུངས་ནས།།
དེ་ནུབ་ཤེས་རབ་བློ་གྲོས་ལ་དབང་བསྐུར་མཛད་པའི་གྲལ་དུ་ཁྲིད་ནས་ཐུགས་ལ་
བཏགས། དབང་བསྐུར་ཐུབ་ནས་མི་མེད་པའི་དུས་སུ་དོ་ནུབ་ཁྱོད་འདུག་
པའི་ ཐད་ན། དུས་ གསུམ་ མཁྱེན་ པ་ སོགས་བཀའ་བརྒྱུད་ཀྱི་བླ་མ་ གསལ།
ཁྱོད་ལས་ཅན་ཞིག་ཡིན་པར་འདུག དེས་ན་སིལ་ཀོ་དགོན་པར་བྱོན་པའི་དུས་
སུ། སིལ་ཀོ་ཞི་ཁོ་གཉིས་ཀྱི་བར་སྒང་ཞེ་མུར་འོག་མགུལ་ན་བྱོན་པའི་ཚེ།
སྤོམ་བྲག་པའི་ཞལ་ནས། དེ་རིང་རྗེ་དུས་གསུམ་མཁྱེན་པའི་སྣང་བ་ནམ་་
མཁའ་གང་བ་ཞིག་བྱུང༌། ལར་ཡང་ཁྱོད་དང་འཕྲད་ཕྱིན་དག་པའི་སྣང་བ་
བསམ་གྱིས་མི་ཁྱབ་པ་བྱུང་བས། ཁྱོད་སྐལ་ལྡན་ཞིག་ཡིན་པར་འདུག
འདིར་སྡོད་ལ་ངའི་ཆོས་འདི་ཚོ་ཉམས་སུ་ལོངས་གསུངས། མངོན་པར་་་་་
མཁྱེན་པ་རྒྱ་ཆེན་མངའ་བར་འདུག་སྟེ་གསང་བར་སྣང་གསུངས། དགུང་ལོ་
བཅུ་གཅིག་བཞེས་པའི་ལོ་དེར་རིན་པོ་ཆེ་སྤོམ་བྲག་པ་ཉིད་ཀྱི་དྲུང་དུ་རབ་ཏུ་
བྱུང་ནས་མཚན་ཆོས་ཀྱི་བླ་མ་ཞེས་གསོལ། དེ་ནས་སྤོམ་བྲག་དགོན་པར་་་
དབང་བསྐུར་ཞིང་། སེམས་བསྐྱེད་ཟབ་ཁྲིད་སོགས་དམ་པའི་ཆོས་དཔག་ཏུ་
མེད་པས་རྗེས་སུ་བཟུངས་ཤིང་ཕ་བུ་འཕྲད་པ་བཞིན་ཐུགས་ལ་བཏགས། ཚེ་



རབས་ཀྱི་བླ་མ་ཡིན་པར་འདུག གར་ཡང་མི་འགྲོ་བསྡད་དགོས་སྙམ་ནས་ཆོས་
ཐམས་ཅད་ཐུགས་ཉམས་སུ་བཞེས་ཤིང་བཀའ་བཞིན་བསྒྲུབས། ས་ར་ཧའི་
དོ་ཧ་དང་དྭགས་པོའི་ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་ཁྲིད་གནང་ནས་ངོ་
སྤྲད་པའི་དུས་སུ། འཁོར་འདས་ཀྱི་ཆོས་ཐམས་ཅད་རང་རིག་ཡེ་ཤེས་རབ་
འབྱམས་སུ་ངོ་འཕྲོད་དེ། རིན་པོ་ཆེ་ལ་ཞུས་པས། ངོ་བོ་རྟོགས་བ་ཡིན་ཡང་
འཁོར་བ་ཐོག་མེད་ནས་འཁྲུལ་པ་ཡུན་རིང་བའི་ཕྱིར། སྒོམ་མེད་ཀྱི་དབྱིངས་
སུ་རླུང་སེམས་གནད་ཀྱི་འཁོར་ལོ་བསྐོར་དགོས་པ་དང། ཁྱོད་ལ་དེས་ཆོག་
ཀྱང་གདུལ་བྱ་སྣ་ཚོགས་ཀྱི་དོན་བྱེད་པ་ལ་བཀའ་བརྒྱུད་ཀྱི་གདམས་ངག་རྣམས་
དགོས་ཤིང་། སློབ་མ་རྣམས་ལ་ཕྱོགས་མེད་དུ་ངོ་སྤྲོད་ཅིང་གེགས་སེལ་བ་དང་
བོགས་འདོན་པ་རྣམས་ཤེས་དགོས་པ་ཡིན་གསུངས་ནས་བརྒྱུད་པའི་གདམས་
ངག་ཡོད་ཚད་གནང་། དེར་ཁྲིད་མཛད་པ་ལ་འབུལ་རྒྱུ་གཞན་མེད་པས་ཀློག་
རྒྱུན་ཚར་གཅིག་ལ་བཞུགས་ནས། དེའི་ཡོན་རིན་པོ་ཆེ་ལ་ཕུལ་བས་ཁྲ་སྤོམ་
བྲག་སྣ་འདི་ནོར་གྱིས་བཀང་ནས་ཕུལ་བ་བས། སྒོམ་ཆེན་སེམས་ངོ་ཤེས་པ་
གཅིག་དགའ་གསུངས། དེ་ནས་བླ་མ་འདི་སྒྲུབ་པ་ཁོ་ན་ལ་མཉེས་པར་འདུག་
དགོངས་ནས། རྗེ་ཉིད་ཀྱིས་ཀྱང་སྐུ་བཞི་ངོ་སྤྲོད་ཀྱི་དོན་ལ་གནད་བཞི་ཆོས་
ཉིད་ཀྱི་འཁོར་ལོ་རྒྱུན་ཆད་མེད་པར་བསྐོར་བས། མེ་ལོང་གི་གཟུགས་བརྙན་
ལྟར་རིགས་དྲུག་གི་གནས་སྦྱོང་དུ་མ་ཤར་ཞིང་། དབྱིངས་དང་ཡེ་ཤེས་གཉིས་
སུ་མེད་པར་རྟོགས་པའི་དབང་གིས་ཕྱོགས་བཅུའི་ཞིང་དང་སྐུ་རྒྱ་མཚོ་རྣམས་
རྟག་ཏུ་གཟིགས་ཤིང་། ཆོས་གསན་པ་སོགས་དག་པའི་སྣང་བ་འབྱམས་ཀླས་
པ་བྱུང་།
ཁྱད་པར་ནུབ་གཅིག་རྨི་ལམ་དུ་ཐུགས་རྗེ་ཆེན་པོ་ཞལ་བཅུ་གཅིག་པ་ནམ་
མཁའི་དབྱིངས་ཁྱབ་པ་ཞིག་གི་ཞལ་ནས་ཉི་མའི་དཀྱིལ་འཁོར་ཤར་བ་བཞིན་དུ་
འོད་ཟེར་ཕྱོགས་ཐམས་ཅད་དུ་ཁྱབ་ཅིང་དེའི་སྣ་ལས་ཁྱོད་ཀྱིས་ཐུགས་རྗེ་ཆེན་
96



པོའི་སྒྲ་ཕྱོགས་མེད་དུ་... དྲག་ཏུ་སྒྲོགས་ཤིག་ཅེས་པའི་སྒྲ་གྲགས་པ་དང་།
མཁའ་འགྲོ་མ་བཞིའི་ཞལ་ནས་ཆོས་འདི་ཀུན་ལ་བསྟན་འདིས་འདུལ་བའི་དུས་
ལ་བབས་པ་ཡིན་གསུངས་པ་བྱུང༌། འོན་ཀྱང་ཤར་ཕྱོགས་སྤུངས་རིར་མ་་
ཕེབས་ཀྱི་བར་སུ་ལའང་མ་བསྟན་པ་ཡིན་གསུངས། ད་རུང་མཉམ་རྗེས་ཅུང་
ཟད་མ་འདྲེས་པས་དགུན་སྒང་ཆེན་སྲོད་ལ་ཕྱིར་བུད་ནས་མཚན་ཡལ་རས་རྐྱང་
བཞེས་ནས། གཏུམ་མོ་གཙོ་བོར་བསྒོམ་སྟེ། རླུང་སེམས་གནད་ཀྱི་འཁོར་ལོ་
དྲག་ ཏུ་བསྐོར་བས། ཀོ་བོའི་ཡུལ་སིལ་ཀོ་དགོན་པར་གནམ་བྲག་དབེན་དུ་
སྒོམ་མེད་ཀྱི་རྟོགས་པ་མངོན་དུ་གྱུར། ཐུན་བར་རྣམས་སུ་རྗེ་བཙུན་མའི་་
བསྙེན་པ་མཛད་པས་ཞལ་ཡང་རྟག་ ཏུ་གཟིགས། དེར་སློབ་དཔོན་རིན་པོ་
ཆེས། བརྒྱུད་པ་འདིའི་གདམས་ངག་ལ་ཁྱོད་འདྲའི་སྒོམ་སྒྲུབ་ལ་བརྩོན་པ་
དགོས་པ་ཡིན། བརྒྱུད་པ་ཀུན་གྱི་གདམས་ངག་གི་ཆེ་བ་འདོན་ཅིང་དགོངས་
པ་རྫོགས་པར་བྱེད་པ་ཁྱོད་ལ་འབྱུང་གསུངས་ནས་མཉེས། དེ་ནས་རིན་པོ་ཆེ་
ཀ ཐོག་པ་བྱམས་པ་འབུམ་གྱིས་མཁན་པོ་དང་། སྤྱན་སྔ་མང་ཕུ་བས་སློབ་
དཔོན་མཛད་དེ་བསྙེན་པར་རྫོགས་པར་མཛད། རིན་པོ་ཆེ་སྤོམ་བྲག་པ་ལ་མ་
མགོན་གྱི་གཏོར་དབང་ཞུས་པས། ཏིང་ངེ་འཛིན་ཇི་ལྟར་ཡོད་པ་བཞིན་ཞལ་
མཐོང་། ཉེ་གནས་བྱས་པས་ཀྱང་བྱིན་རླབས་དང་འཕྲིན་ལས་ཤིན་ཏུ་ཆེ་བར་
བྱུང་། ། །
གསུམ། སྒྲུབ་པ་སྙིང་བོར་མཛད་ནས་ལྷའི་ཞལ་
གཟིགས་པའི་ཚུལ། །
སེལ་ཀོའི་བྲག་གོ་ཚང་ཅན་ན་གཅིག་པུར་བསྒོམ་པའི་ཚེ། ཐུགས་རྗེ་
ཆེན་པོ་ཞལ་བཅུ་གཅིག་པ་དབུ་ལ་ཨ་མི་དྷེ་ཝ་བཞུགས་པ། སྐུ་ལ་འོད་ཟེར་



ཕྱོགས་བཅུར་འཕྲོ་བ། འོད་ཟེར་རེ་རེའི་སྣ་ལའང་ཡི་གེ་དྲུག་པ་ཡིག་འབྲུའི་
གཟུགས། ཁ་དོག་སྣ་ལྔ་ལ་དམར་པོ་ཤས་ཆེ་བ། ནམ་མཁའ་ལ་འཇའ་ཚོན་
ལྟར་བཀྲ་ལམ་མེ་འདུག་པ། ཡི་གེ་དྲུག་པའི་སྒྲ་ནམ་མཁའི་མཐས་ཁྱབ་ཚད་དུ་
གྲགས་པའི་ནང་ནས། སྤྱན་རས་གཟིགས་དབང་ཐུགས་རྗེ་ཡི། །འཕྲིན་་
ལས་འོད་ཟེར་ཕྱོགས་བཅུར་རྒྱས། །ཞེས་གྲགས་ཏེ། ནམ་མཁས་ཁྱབ་ཚད་
འགྲོ་བ་རེ་རེའི་མདུན་ནའང་ཐུགས་རྗེ་ཆེན་པོའི་སྐུ་དང་། ཡི་གེ་དྲུག་པ་་་
རྣམས་ཡོད་པ་འོད་ཟེར་རང་ཉིད་ལ་ཐིམ། ཡང་དེའི་ཕྱིས་ནུབ་ཅིག་ལ་ནམ་
མཁར་འོད་དམར་པོས་གང་བ་བྱུང་། དེའི་ནང་ན་རྗེ་བཙུན་མ་སྐུ་མདོག་བྱི་
རུ་ལྟར་དམར་བ། རུས་པའི་རྒྱན་དྲུག་དཀར་ཁྲོ་ལེ་གསོལ་བ། རིགས་བཞི་
ཌ་ཀི་ཡང་སྐུ་མདོག་དམར་བ། གྲི་གུག་ཐོད་པ་དང་ལྡན་པ་རོའི་གདན་ལ་
བཞུགས་པ། གཙོ་མོའི་དབུ་ལ་རྣམ་པར་སྣང་མཛད་ཀྱིས་བརྒྱན་པ། ཌཱ་ཀི་
བཞི་ལ་གཞན་བཞིས་དབུ་བརྒྱན་པ། གཙོ་མོའི་ཞལ་ནས། རྗེ་བཙུན་རྡོ་རྗེ་
རྣལ་འབྱོར་མ། །རྒྱུད་རྣམས་ཀུན་གྱི་རྩ་བ་ཡིན། །གསུངས་ཏེ། རྗེ་མི་ལའི་
གསུང་གིས། རྗེ་བཙུན་མ་འདིའི་སྒོ་ནས་རྒྱུད་སྡེ་བཞིའི་སྒོ་བདུན་བརྒྱ་ཕྱེད་པ་
ཡིན་གསུངས་པའི་དོན་འདི་ཡིན་པར་འདུག་སྙམ་པ་བྱུང༌། ཡང་ནུབ་གཅིག་
རྨི་ལམ་ན། ལུང་པ་དམར་པོ་ཡངས་ཤིང་རྒྱ་ཆེ་བ་ཞིག་ན་ཆང་གི་རྒྱུན་ཆུ་བོ་
ཆེན་པོ་དབྱར་འབྲུབ་པ་ལྟ་བུ་ཞིག་འབབ་ཅིང་འདུག དེའི་འགྲམ་ན་བུད་མེད་
ཅིག་སྣང་བ་ལ་འདི་ག་ནས་འབབ་དྲིས་པས། འདིའི་ཕུ་ལ་སོང་དང་མཐོང་
འོང་གི་ཆང་གི་རྒྱུན་འདི་ཁྱོད་ཀྱི་ཡིན། ད་དུང་ཡང་ཡུན་རིང་དུ་འབབ་པ་
ཡིན་ཟེར། དེ་ནས་དེའི་ཕུར་ཕྱིན་པས་ཀ་པཱ་ལ་ཡངས་ཤིང་རྒྱ་ཆེ་བ་ཞིག་ནས་
འབབ་ཅིང་འདུག་པ་མཐོང་། དེའི་སྟེང་གི་ནམ་མཁའ་ལ་རྗེ་བཙུན་མ་སྐུ་
མདོག་དམར་མོ་རྒྱན་ཆ་ལུགས་དང་ལྡན་པ་ཞིག་ལ། ལྷ་མོ་དམར་མོ་བཅུ་དྲུག་
གིས་བསྐོར་བའི་ཞལ་མཐོང་། ནམ་མཁའ་ཐམས་ཅད་ཌ་མ་རུའི་སྒྲས་གང་བ་
98



བྱུང༌། དེ་ལ་སོགས་པ་གོ་ཚང་བྲག་ཏུ་རླུང་སེམས་ཀྱི་འདུས་ཚུལ་རིགས་དྲུག་
གི་གཟིགས་སྣང་དཔག་ཏུ་མེད་པ་བྱུང་གསུངས། ལར་གོ་ཚང་བྲག་ཏུ་ཟླ་བ་
ཧྲིལ་པོ་ལྔ་བསྒོམས་པ་ཡིན་གསུངས། ཡང་སིལ་ཀོ་དགོན་དུ་ཆོས་སྐྱོང་གི་ཞལ་
གྱི་དཀྱིལ་འཁོར་གནམ་ས་ཁེབས་པ་ཞིག་ཉིན་གཅིག་གི་བར་དུ་སྣང་སྟེ། སྤྱན་
ཀུན་ཉི་ཟླ་ཤར་བ་ཙམ་ལ་འོད་ཟེར་དཔག་ཏུ་མེད་པ་འཁྲིགས་ཤིང་འདུགཞལ་
ནས་ཧཱུྃ་སྒྲ་འབྲུག་ལྟར་སྒྲོགས་ཤིང་སྣང་སྲིད་ཟིལ་གྱིས་གནོན་པའི་འཕྲིན་ལས་
དཔག་ཏུ་མེད་པ་འབྱུང་གསུང་བ་བྱུང་།
ཡང་སྤོམ་བྲག་ན་བཞུགས་པའི་ཚེ། དཔལ་མགོན་པོ་ཕྱོགས་ བཅུའི་
མགོན་པོའི་འཁོར་དང་བཅས་པ་དར་མདུང་བ་དན་ནག་པོ་ཅན་བསྣམས་ཏེ།
ཤར་ལྷོ་མཚམས་ན་ཕར་ཐལ་བ་བྱུང་། བ་དན་ནག་པོ་དེ་རིན་པོ་ཆེ་འདའ་
བའི་བརྡར་འདུག དེའི་ཚེ་དུས་འཕོ་འགྱུར་གྱི་དབང་གིས་ཧོར་དང་མི་ལོག་
ཐམས་ཅད་ཀྱིས་ཡུལ་བརླག་པའི་དུས་སུ་སྨར་ཁམས་སྨད་དུ། རྗེ་འགྲོ་མགོན་
རས་པའི་དབོན་པོ་སོགས་བསྟན་པ་དར་རྒྱས་ཡོད་པ་གསན་ནས་དཔོན་སློབ་
རྣམས་དེར་བྱོན་པའི་ཚེ། ཧོར་གྱི་གནོད་པ་སྣ་ཚོགས་བྱུང་ཞིང༌། མཚོ་རོང་
དགོན་དུ་ཕེབས། རས་ཆེན་པའི་སློབ་མ་རྣམས་ཀྱིས་ཀྱང་མི་ལོག་མང་པོ་བྱུང་
ཟེར་ནས་ཕན་འདོགས་སུ་མ་བཏུབ། རིན་པོ་ཆེ་སྤོམ་བྲག་པའང་གཤེགས་
ཤིང་། རྗེ་ཉིད་ཐུགས་ཆད་པའི་དུས་ན་རྡོ་རྗེ་དཔལ་བརྩེགས་དང་། འདམ་
ཆེན་རྩེ་འུ་རས་འགོ་བྱས་བུ་འབོར་གྱི་གཞི་བདག་ཐམས་ཅད་བསུ་བ་ལ་བྱུང་བ་
གཟིགས། ལེགས་ལྡན་མགོན་པོ་བེར་ནག་ཅན་གྱིས་ཙནྡན་གྱི་བེང་ ཐོགས་
ཤིང་ཞབས་ས་ལ་བརྡབས་ནས། བེང་གིས་ས་ལ་རི་མོ་གསུམ་བྱས། འདི་ན་
མ་འདུག་ཤར་གྱི་ཕྱོགས་སུ་འདེང་གསུང་བའི་ལྟས་བྱུང་། རི་མོ་གསུམ་ནི།
བསོད་ནམས་རི་བོ་བཞིན་དུ་བརྟན། བརྒྱུད་འཛིན་ཉི་ཟླ་བཞིན་དུ་གསལ།
སྙན་པས་ནམ་མཁའ་བཞིན་དུ་ཁྱབ་པའི་བརྡའ་དང་། ཞབས་བརྡབས་པ་དེ་



འཛམ་གླིང་གཡོ་ནུས་པའི་བརྡར་དགོངས། མཚོ་རོང་མཆོད་ཁང་སྒོ་ལ་ངེད་
མི་ལོག་ལ་ཁྱེད་རྣམས་མི་དགོས། འཛམ་གླིང་ཁྱབ་པའི་བདག་པོ་འོང་བར་
ཡང་སུས་ཤེས། ཞེས་བྲིས་ནས་བཞག རྗེ་ཉིད་དཔོན་སློབ་འགའ་ཞིག་ཡོད་
པ་དེས། རིན་པོ་ཆེའི་རྟེན་རྣམས་གདན་དྲངས་ནས་ནམ་ལ་གར་སོང་ཆ་མེད་
པར་བཞུད། སྒོ་རིག་གི་ཡུལ་དུ་འབྱོན་དགོངས་ནས་འབལ་ཐང་དུ་ཕེབས་ཙ་
ན། སྒོ་རིག་གི་གཞི་བདག་རྣམས་མི་ནག་དར་དཀར་འཛིན་པ་མང་པོའི་ཚུལ་
གྱིས་བསུ་བ་བྱས། འབྲི་རྒྱུད་དེ་དག་ཏུ་བརྟུལ་ཞུགས་ཀྱི་སྤྱོད་པ་སྣ་ཚོགས་
མཛད་ཅིང་། ནད་པ་དང་ཞ་བོ་སོགས་ལ་ཕྱག་ལྕག་གནང་བ་ཙམ་གྱིས་སོས་
པ་བྱུང༌། དེ་ཕྱོགས་ཀྱི་འགྲོ་བ་རྣམས་ཀྱིས་གུས་པས་ཕུལ་བའི་ནོར་རྣམས་
ཕངས་མེད་དུ་གཞན་ལ་བཀྱེས། གྲུབ་ཐོབ་ཀྱི་སྙན་པ་ཕྱོགས་མེད་དུ་གྲགས། །
ཀཾ་པོ་གནས་ནང་དུ་བྱོན་པའི་ཚེ། འཇའ་ཚོན་ལྟ་བུའི་གཞལ་ཡས་ཁང་
དུ་ བདེ་ མཆོག་ གི་ ལྷ་ ཚོགས་ དང་། རྗེ་ དུས་ མཁྱེན་ བཞུགས་ པ་ གཟིགས།
དགེ་བསྙེན་གྱིས་རིན་པོ་ཆེའི་ཁྲི་བརྩིགས་ནས་ཁྱེད་འདིར་བཞུགས་ཟེར་བ་རྨིས་
པ་གདན་ས་གསར་རྙིང་གཉིས་ཟུག་པའི་བརྡར་འདུག་གསུངས། གནས་ནང་
ནས་འཆར་སློང་ན་སྒོམ་པའི་ཚེ། ཕྱོགས་བཅུའི་སངས་རྒྱས་ཀྱི་ཞིང་དང་སྐུའི་
བཀོད་པ་ཐམས་ཅད་ཞག་བདུན་གྱི་བར་དུ་གསལ་བར་གཟིགས་པ་བྱུང་། དེ་
ནས་སྤུངས་རི་ལ་འབྱོན་པའི་ཚེ། གནས་ནང་ལུང་པའི་གཡས་ཕྱོགས་དཔའ་
བོའི་དཀྱིལ་འཁོར། གཡོན་ཕྱོགས་དཔའ་མོའི་དཀྱིལ་འཁོར་རྣམས་གར་ཁྱུག་
ཁྱུག་བྱེད་ཅིང་བསྐྱེལ་བར་གཟིགས། དུས་གསུམ་མཁྱེན་པ་དཔག་ཏུ་མེད་པ་
བཞུགས་པའི་ཞལ་ནས་དག་པ་མཁའ་སྤྱོད་འདི་རང་ཡིན་གསུང་བ་བྱུང་། ཉི་
མ་ཕྱི་དྲོ་ཞིག་ལ་དཔལ་ལྷ་མོ་ཞལ་གྱིས་གནམ་ས་ཁྱབ་པ་ནག་མོ་འབུམ་སྡེ་དང་
བཅས་པ་རྔ་བ་ནས་བྱང་ཕྱོགས་ན་ཕར་ཐལ་བ་ཞིག་བྱུང༌། སྟོད་ནས་ཚུར་
ཧོར་འོང་བ་བཟློག་པའི་བརྡའ་ཡིན་གསུངས། ར་རོང་ནས་ཡར་བྱོན་པའི་
100



དུས་སུ། སྒོ་རིག་གི་གཞི་བདག་རྣམས་བསུར་འོངས་པ་དང་། དགེ་བསྙེན་
འཁོར་བཅས་འཐབ་ཅིང་འདུག་པ་ལ་གཏོར་མ་བྱིན་ནས་མ་འཐབ་གསུངས་
པས། དགེ་བསྙེན་ན་རེ། ད་རེས་ཁྱེད་རྣམས་རྒྱལ་བ་གྱིས་དང་། ལོ་
འགའ་ལོན་ནས་ང་རང་གིས་གདན་དྲངས་པ་ཡིན་ཟེར་ཞིང་འདུག དེ་ནི་ཕྱིས་
གནས་ནང་ན་བསྟན་པ་དར་བའི་རྟགས་ཡིན། སྒོ་རིག་རྔ་བ་པ་ཡོན་བཙུན་
ཚུལ་རྒྱལ་གྱི་ཕ་སྨྱོ་བའི་དུས་སུ་གདན་དྲངས་པར་གཏོར་དབང་བདུན་གྱིས་སོས་
པ་བྱ་སྙམ་ཙམ་ན། བོན་པོ་རྣམས་ཀྱིས་བན་དེ་པེ་ཀར་གྱིས་པེ་ཀར་མི་ཐུབ།
དེ་སྔོན་གཏོར་དབང་གསུམ་བྱས་པས་ཀྱང་མ་ཕན་ཟེར་བས། ཐུགས་་་་་་་
འཁྲུགས་ནས། འཇིག་རྟེན་ཁམས་ཐམས་ཅད་ཁར་བཏབ་ཀྱང་གང་བའི་སྣང་
བ་མ་བྱུང༌། གཏོར་མ་ཆེན་པོ་མི་བཞིས་མི་ཐེག་པ་ཞིག་ཡོད་པ་དེ། ཕྱག་ཡ་
གཅིག་གིས་བླངས་ཏེ་འཕངས། དེའི་དུས་སུ་སྟེང་འོག་ཕྱོགས་མཚམས་ཐམས་
ཅད་ཆོས་སྐྱོང་མགོན་པོས་གང་བ་བྱུང་ནས། ཕྱོགས་བཅུའི་མགོན་པོ་་་་
བསྟོད་པའང་མཛད། རྫི་མགོར་རྣལ་ལམ་དུ་གནས་པོ་ཆེན་པོ་བང་རིར་བྱོན་
ནས་རི་འདི་ཉེ་བའི་གནས་ཡིན། ཁྱེད་ཀྱི་ཕོ་བྲང་འདིར་ཐོབ་དང་གདུལ་བྱ་རྒྱུ་
མཚོ་ལྟ་བུ་བྱུང་། ཡོན་བདག་སུམ་སྨར་གྱི་གཞི་བདག་རྣམས་དང་། ངས་
ཀྱང་བྱེད་པ་ཡིན་ཟེར་བ་བྱུང་། སློང་མདོར་བྱོན་པའི་ཚེ་དགེ་བསྙེན་ཆེན་པོ་
བང་རས་ ལྷ་ཁང་འདི་ཁྱེད་ལ་འབུལ་ཟེར་ནས་ཕྱག་སྒོར་བྱེད་པ་བྱུང་། དེ་
ཕྱིར་སྒོ་རིག་ནང་དུ་འཕྲིན་ལས་ཐོགས་རྡུགས་མེད་པ་བྱུང༌། དེ་ནས་སྒོ་རིག་
གི་ཡུལ་དེ་ཉིད་དུ་ཀཾ་པོ་གནས་ནང་གི་ཉེ་བའི་གནས། སྤུངས་རི་ཞེས་བྱ་བ་
དཔའ་བོ་སྤྲིན་བཞིན་དུ་འདུ་བའི་གནས། སྔོན་བླ་མ་ཉག་སེའི་སྒྲུབ་གནས་སུ་
གྱུར་པ་དེར་ཕེབས། དེར་འཚོགས་པའི་འཇིག་རྟེན་གྱི་ཌཱ་ཀི་ལ་སོགས་པ་
འབྱུང་པོ་རྣམས་ཀྱིས་ཐོག་ཆར་འབེབས་པ་སོགས་གནམ་ས་གཡོ་ནུས་པའི་ཆོ་
འཕྲུལ་བསྟན་པས་དེ་རྣམས་དབང་དུ་བསྡུས་ཤིང་ཟིལ་གྱིས་མནན། སྩོལ་
101



སྒྲུབ་སྣ་ཚོགས་ཀྱིས་འཕྲིན་ལས་རེ་རེ་ཟུང་ ཟུང་འགྲུབ་པ་ལ་ དགོས་ པ་ མེད།
ཏིང་ངེ་འཛིན་སྣ་ཚོགས་ཀྱི་གྲུབ་རྟགས་ཞི་ཁྲོ་རབ་འབྱམས་ལྟར་ལྷུན་གྱིས་གྲུབ་པ་
མ་བྱུང་ན། ཡུལ་ཁམས་རེ་རེ་ཟུང་ཟུང་ཙམ་གྱི་སློབ་དཔོན་ལ་ཡང་དགོས་པ་
མེད་སྙམ་ནས། བྱི་རུ་འགའ་ཡོད་པ་ནས་དད་ཟ་མ་ལ་བཙོངས་ནས་དམ་
བཅའ་བརྟན་པོས་གནད་བཞི་ཆོས་ཉིད་ཀྱི་འཁོར་ལོ་བསྐོར་ཞིང༌། སྒྲུབ་པ་
ནན་ཏན་དུ་མཛད་པས་ཚོགས་གཉིས་རྫོགས་པའི་ནོར་སྒྲུབ་ཀྱི་གནད་ཀྱིས་སྐུ་
བསོད་རྒྱས་ཤིང་སློབ་མ་མང་དུ་འདུས། གྲྭ་པ་ལྔ་བརྒྱ་ཙམ་རེ་འཚོགས་པ་ལ་
སྩོལ་སྒྲུབ་མེད་པར་རྒྱགས་བཀྱེས་ནས་སྒོམ་དུ་བཅུག མ་མགོན་ལྕམ་དྲལ་ཕོ་
ཉར་བཀྱེ། ལྷ་སྲིན་སྡེ་བརྒྱད་བྲན་དུ་བཀོལ་ནས་རྒྱ་དང་འཇང་ཡན་ཆད་ལ་
དྲག་པོའི་འཕྲིན་ལས་དངོས་སུ་བསྟན་ནས་ལམ་རྒྱ་མཛད། སྒོ་རིག་རྔ་པས་
ལམ་རྒྱ་དྲལ་བ་ལ་བཞེས་དྲངས་པའི་དུས་སུ་བུ་འབོར་གྱི་སྒང་མགོན་པོའི་ལྷ་
དམག་གིས་གང་ཞིང་། དངོས་སུ་ཡང་རླུང་ཐོག་གིས་ཐང་ཤིང་དཔག་ཏུ་མེད་
པ་བསྐྱེལ་བ་ཞིག་བྱུང་། ཕྱིས་ཆོས་ཁྲིམས་རྩོད་དུ་གཞུག་པའི་དུས་སུ་ཁྱོད་ལ་
བསྟན་རྒྱུ་ཨེ་ཡོད་ཟེར་བ་ལ། མགོན་པོ་ལ་གསོལ་བ་བཏབ་པས། ནམ་
མཁའི་དབྱིངས་ཐམས་ཅད་དཔལ་མགོན་པོས་གང་ཞིང་། ཀུན་གར་བྱེད་་
ཅིང་ཧ་ཧ་སྒྲོགས་པ་ཞིག་བྱུང༌། དེའི་དུས་སུ་གཞན་སྣང་དུ་ཡང་མི་མང་པོས་
མངོན་སུམ་དུ་མཐོང་ཞིང༌། མི་རྣམས་རེངས་ཞིང་བརྒྱལ་བ་དང་། མཁར་
འདར་བ་ལ་སོགས་པའི་ཆོ་འཕྲུལ་བསམ་གྱིས་མི་ཁྱབ་པ་ཞིག་བྱུང༌། དེ་ལ་
སོགས་པའི་ཆོ་འཕྲུལ་བསམ་གྱིས་མི་ཁྱབ་བརྗོད་ཀྱིས་མི་ལངས་ཏེ་མདོ་ཙམ་ཞིག་
བཀོད་པ་ལགས་གསུངས།
དེ་ལྟར་སྒོ་རིག་སོལ་མཚོ་ནག་པོ་དེ་སངས་རྒྱས་ཀྱི་བསྟན་པ་ལ་བཅུག་
ཅིང་། དཀར་མོ་དུང་མཚོ་ལྟ་བུར་མཛད། སྤུངས་རིར་ཕྱིན་ནས་ལོ་གཉིས་
ཙམ་ལོན་པའི་དུས་སུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་
102



ཅད་ཁྱབ་པའི་པདྨའི་སྡོང་པོ་བྱང་ཆུབ་ཀྱི་སྙིང་པོ། རྒྱན་ཡིད་དུ་འོང་བ་འབྲས་
བུ་དང་ལོ་མ་ཐམས་ཅད་ནོར་བུ་རིན་པོ་ཆེ་དང་བཀྲ་ཤིས་པའི་རྫས་བརྒྱད་དང༌།
དངོས་གྲུབ་སྣ་ཚོགས་འབྱུང་བའི་བུམ་པ་དང་། མི་འགྱུར་རྡོ་རྗེ་རིན་པོ་ཆེ་སྣ་
ཚོགས་གྲུབ་པའི་དབུས་ན། སྣང་བ་མཐའ་ཡས་ཐུགས་རྗེ་ཆེན་པོ་དང་དབྱེར་
མེད་པར་བཞུགས་ཤིང་། སྟེང་འོག་ཕྱོགས་མཚམས་ཐམས་ཅད་ན་དེ་བཞིན་
གཤེགས་པ་གྲངས་མེད་པ་རྣམས་དང་། བྱང་ཆུབ་སེམས་དཔའ་དཔའ་བོ་
མཁའ་འགྲོའི་ཚོགས་ཐམས་ཅད་དང༌། རྒྱལ་བ་རྒྱ་མཚོའི་ལྷ་ཚོགས་སྤྲིན་ཕུང་
གཏིབས་པ་ལྟ་བུ་མེ་ཏོག་རེ་རེའི་ཁ་ན་རེ་རེ་བཞུགས་ཤིང༌། མཐའ་ཡས་མུ་
མེད་པ་སྟེང་འོག་ཕྱོགས་མཚམས་ཐམས་ཅད་ནས། གཙོ་བོ་ལ་བསྐོར་ཏེ་་་
བཞུགས་པའི་གཙོ་བོའི་ཞལ་ནས། ཐུགས་རྗེ་ཆེན་པོའི་སྒྲུབ་ཐབས་འདི་་་༌་
རྣམས་གསུངས་ཤིང་། ད་ཕྱིན་ཆད་འགྲོ་བའི་དོན་ཐམས་ཅད་ཡི་གེ་དྲུག་མས་
གྱིས་གསུང་བ་ཞིག་བྱུང་། བྱང་ཆུབ་ཤིང་གི་ཐང་ཀའི་བཀོད་པ་ཡང་དེའི་དཔེ་
ཡིན། དེ་ཕྱིན་ཆད་ཐུགས་རྗེ་ཆེན་པོ་ཕྱོགས་མེད་དུ་བསྟན་པའོ། །
སྤུངས་རིར་བཞུགས་པའི་ཚེ་སངས་རྒྱས་ཀྱི་ཞིང་ཁམས་དཔག་ཏུ་མེད་པ་
གཟིགས་པ་དང༌། དེ་བཞིན་གཤེགས་པས་ལུང་བསྟན་པ་དང་། བཀའ་
བརྒྱུད་ཐམས་ཅད་བྱོན་པ་གཟིགས་ཤིང་བྱིན་གྱིས་བརླབས་པ་དང༌། སྟོང་
གསུམ་གསལ་བ་དང་། འགྲོ་བའི་སྐྱེ་བ་དང་། འཆི་འཕོ་བ་མཁྱེན་པ་བྱུང་།
དུད་འགྲོ་ཁ་འཐོར་བ་འདི་རྣམས་ཀྱི་སྐད་གོ་བ་ཡང་བྱུང་། རྗེ་བྲམ་ཟེ་རིན་པོ་
དེ་སྐུ་མདོག་སྨུག་ནག་ལ་རུས་པའི་རྒྱུན་གྱིས་བརྒྱན་པ། ཡབ་ཡུམ་གསུམ།
འཁོར་ཌ་ཀི་སྡེ་བཞི་དང་བཅས་པ་དུས་རྒྱུན་པར་ཞལ་གཟིགས་ལུང་སྟོན་ཆོས་
གསུང་བ་རྟག་པར་བྱུང༌། ཡང་སློབ་དཔོན་པདྨ་ཨ་ཙ་ར་སྐུ་མདོག་ནག་པོ་
སྤྱན་དམར་བ། བརྗིད་པ་ཨག་ཚོམ་རིང་བ། ཌཱ་ཀི་གིང་དང་བཅས་པ་ཡང་
ཡང་གཟིགས། ལུང་སྟོན་ཆོས་གསུང་བ་བྱུང་། ཡང་དཔལ་ཤ་བ་རི་སྐུ་་
103



མདོག་ སྨུག་ ནག་ རུས་ པའི་ རྒྱན་ ཅན། བཙུན་ མོ་ གཉིས་ དང་ བཅས་ པ།
འཁོར་མཁའ་འགྲོའི་ཚོགས་ཀྱིས་བསྐོར་བ་ཞལ་གཟིགས། ཡང་ཨོ་རྒྱན་གྱི་
གནས་ཀྱིས་གཙོ་བྱས། ཡུལ་ཉི་ཤུ་རྩ་བཞི་ཐམས་ཅད་མ་བསྒྲིབས་པར་གསལ་
བ་དང༌། ཕྱོགས་བཅུའི་འཇིག་རྟེན་ཐམས་ཅད་ཀྱང་གསལ་བར་གཟིགས།
ལར་ཏིང་ངེ་འཛིན་ཐུན་གཅིག་གི་དག་སྣང་ཁོ་ནའང་བསམ་གྱིས་མི་ཁྱབ་ཅིང་
བརྗོད་ཀྱིས་མི་ལངས་པའི་ཕྱིར་མ་བྲིས་པ་ཡིན་གསུངས། །
ཡང་ད་རེས་ལ་མིའི་སློབ་མ་བས་མི་མ་ཡིན་གྱི་སློབ་མ་མང་སྟེ། རྒྱ་གར་
ཤར་ཕྱོགས་ཀཱ་མ་རཱུ་པའི་གཞི་བདག་གི་སློབ་མ་ཁོ་ནའང་དཔག་ཏུ་མེད་པ་ཡོད་
གསུངས། ཡང་ སྤུངས་རིར་དགོན་པ་གསར་པ་ཞིག་མཛད་བཞེད་ཅིང་ཇི་
ལྟར་བྱ་དགོངས་པའི་དུས། དཔལ་མགོན་པོས་བེང་གི་རྩེ་མོས་ས་ལ་རི་མོ་བྱེད་
པ་བྱུང་སྟེ། རི་མོ་ཇི་ལྟར་བྱས་པ་བཞིན་རྨང་བཏིངས། གྱང་བཏབ་པས་
མཁར་ལས་ལ་ཅང་མི་དཀའ་བར་བྱུང་། ཡང་ཕྱིས་ནུབ་གཅིག་གསང་བ་ཡེ་
ཤེས་ཀྱི་མཁའ་འགྲོ་རྒྱ་མཚོ་དང་བཅས་པ་གར་མཛད་ཅིང་། ཁྱོད་ཀྱིས་ཀྱང་མ་
ཎི་པདྨེ་བགྲང་མི་ཤེས་གསུངས། འོ་ན་ཇི་ལྟར་བཟླ་ཞུས་པས། མཁའ་འགྲོ་
མ་བཞིས་མགྲིན་གཅིག་ཏུ་བསྡེབས་ནས་དབྱངས་སུ་གྱེར་བ་ཡིན་འདུག ད་
ཕྱིན་ཆད་འདི་ལྟར་དབྱངས་སུ་བླངས་ན་གང་ ཐོས་ ཐམས་ ཅད་བྱིན་གྱིས་་་་་
བརླབས་ཤིང་འགྲོ་དོན་ཤིན་ཏུ་ཆེ་བ་ཡིན་གསུང་བ་རྣལ་ལམ་དུ་བྱུང་བས། དེ་
ཕྱིན་ཆེད་མ་ཎི་པདྨེ་དབྱངས་སུ་གྱེར་བའི་འཕྲིན་ལས་མཛད། ཡང་རྣལ་ལམ་
དུ་ ཐུགས་ རྗེ་ ཆེན་ པོའི་ སྐུ་མདོག་སྔོན་པོ་ བིཌཱ་རྱ་འདྲ་ བ་ ཞིག་ གི་ ཞལ་ནས།
རྣམ་པར་སྣང་མཛད་གངས་ཆེན་མཚོ་ ཡང་ངའི་སྤྲུལ་པ་ཡིན་ཏེ། སེམས་་་
བསྐྱེད་དང་སྨོན་ལམ་རྒྱ་ཆེན་པོ་ཇི་ཙམ་བཏབ་པ་བཞིན་འགྲུབ་པ་ཡིན་པས།
སྨོན་ལམ་མཐའ་ཡས་ཚད་མེད་པ་ཐོབ་ཅིག་གསུང་བ་བྱུང་བས། ཀུན་གཞི་
བྱང་ཆུབ་སེམས་ཀྱི་དཀྱིལ་འཁོར་དུ། ཞེས་པའི་སྨོན་ལམ་ཡང་དེའི་དུས་སུ་
104



མཛད། །
ཡང་སྤུངས་རིའི་རྩེ་མཁའ་འགྲོ་གནས་སུ་གཏོར་མ་གཏོང་བར་ཕྱིན་པའི་
ཚེ། འདམ་ཆེན་པོ་རྩེའུ་རའི་མགོན་ཚུར་ལ་སྤྲིན་དཀར་པོ་ཤེལ་གྱི་ཁ་དོག་འདྲ་
བ་གངས་རི་དང་དབྱེར་མེད་པ་ཞིག་བྱུང་། དེའི་ནང་ན་ཐུགས་རྗེ་ཆེན་པོ་སྐུ་
མདོག་ སེར་བ་ལ་དཀར་བའི་མདངས་ཆགས་ པ་ གར་ སྟབས་ སུ་ མཛད་ཅིང༌།
སྟེང་འོག་ ཐམས་ ཅད་ མཁའ་ འགྲོ་ རྒྱ་ མཚོས་ གཏིབས་ པ་ ཞིག་ གི་ ཞལ་ ནས།
འགྲོ་བ་ཀུན་གྱི་སེམས་རྒྱུད་ལ་ངེད་ཀྱིས་འོད་ཟེར་བཀྱེ་བ་ཡིན་གྱི། ད་རེས་ཡི་
གེ་དྲུག་མས་འགྲོ་དོན་དཔག་ཏུ་མེད་པ་བྱུང་། དེའི་ཕྱིར་ཀུན་ལ་ཕྱོགས་རིས་
མེད་པར་སྟོན་ཅིག་གསུངས་ཏེ། དེ་ཕྱིན་ཆད་ཐུགས་རྗེ་ཆེན་པོའི་སྒྲུབ་ཐབས་
གྱི་གཤམ་ན་དབང་མ་ཐོབ་པ་དང༌། ལུང་མ་མནོས་པ་དང་། སློབ་དཔོན་གྱི་
ཆོས་མ་རྫོགས་པ་རྣམས་ཀྱང༌། འཕྲིན་ལས་ཐུགས་རྗེ་ཆེན་པོ་དང་མཉམ་པར་
གྱུར་ཅིག ཅེས་སྨོན་ལམ་བཏབ་ཡོད་པའི་རྒྱུ་མཚན་ཡང་དེ་ཡིན་གསུངས།
ཡང་ རྟ་ མགྲིན་ དཔའ་ བོ་ རྒྱ་ མཚོའི་ ཚོགས་ ཀྱིས་ བསྐོར་ བའི་ ཞལ་ གཟིགས།
ཡང་སྔ་དྲོ་ཞིག་ན་རིགས་ལྔའི་ཞིང་ཁམས་ཐམས་ཅད་དུས་གཅིག་ལ་ཞལ་་་་་
གཟིགས་པ་བྱུང་། དེའི་དུས་སུ་སངས་རྒྱས་ཀྱི་ཞིང་ཁམས་ལྟ་བ་ཞེས་བྱ་བའི་
བསྟན་བཅོས་མཛད། དེ་ཕྱིན་ཆད་རྨི་ལམ་ཤར་ཙམ་ཉིད་ནས་འཁྲུལ་བ་ཆད་
པ་བྱུང་། ཆོས་ཀྱི་སྐུ་མཉམ་པ་ཉིད་དྲི་མ་མེད་པ་ཉག་གཅིག་ལ་སྣང་བྱ་སྣང་
བྱེད་མེད་པར་འཁོར་འདས་མ་འདྲེས་པར་གསལ་བར་འདུག་པས་གང་གང་ངོ་
ཏི་བྱ་རྒྱུ་མ་རྙེད་གསུངས། །
སྤུངས་རིར་བཞུགས་ནས་ལོ་བརྒྱད་ལོན་པའི་དུས་ན། ཐུགས་རྗེ་ཆེན་
པོ་སངས་རྒྱས་བྱང་ཆུབ་སེམས་དཔའ་ཆོས་སྐྱོང་ལ་སོགས་པས་སེམས་ཅན་གྱི་
དོན་ལ་འགྲོ་རན་ཟེར་བ་ཡང་ཡང་བྱུང་ནའང་། ཅུང་ཟད་ཀྱང་མ་འགུལ་བར་
ལོ་ཕྱེད་དང་གསུམ་ཙམ་གྱི་བར་དུ་རླུང་སེམས་གནད་ཀྱི་འཁོར་ལོ་བསྐོར་ཏེ།
105



ལོ་ཧྲིལ་པོ་བཅུ་ངོ་མཐོང་གཅིག་དང་བཅུ་གཅིག་ཏུ་སྤུངས་རི་ཁོ་ནར་བཞུགས།
དེ་ནས་དབོན་པོ་ནོར་ལོན་གྱི་དམག་གིས་ཀོལ་ཏི་གནས་ནང་ལ་སོགས་པ་ཐམས་
ཅད་བརླག་པའི་དུས་སུ། དེ་དག་གི་སྡེ་དགོན་གསོ་བའི་ཕྱིར། གྲུབ་ཐོབ་
ཆེན་པོ་ཉིད་དེ་ཕྱོགས་སུ་ཕེབས་ནས་དབྱར་དགུན་གསུམ་ལ་བཞུགས། རླུང་
སེམས་ཀྱི་གནད་ཀྱིས་རྒྱ་འཇང་ཡན་ཆད་དབང་དུ་བསྡུས་ཤིང༌། བླ་མ་ཡི་དམ་
མཁའ་འགྲོའི་ཏིང་ངེ་འཛིན་གྱི་བྱིན་རླབས་ཀྱི་མཐུ་ སྟོབས་ དངོས་ སུ་ བསྟན།
ཀོལ་ཏིའི་སྡེ་ཆེན་པོ་ལའང་གསེར་འཕྲུ་བཙུགས་པ་སོགས་ཐང་གསུམ་གསོས་
ཤིང་དར་ཞིང་རྒྱས་པར་མཛད། གནས་འདིར་གྲུབ་ཐོབ་ཨོ་ཏྲ་ལམ་པོ་བྱ་བ་
གཟིགས། གནས་ནང་དུ་མཚོ་འགྲམ་ན་ཆོས་ཁྲི་བརྩིགས་ནས་ས་སློང་བ་དང་།
བུ་འབོར་སྒང་གི་ལྷ་འདྲེ་ཡོད་ཚད་དབང་དུ་བསྡུས་ནས་བཀའ་བསྒོ་མཛད་པའི་
དུས་གཞན་སྣང་དུ། རི་ཉིལ་བ་དང་། གངས་འདྲོགས་པ་དང་། སྐད་སྣ་
ཚོགས་པ་གྲགས་པ་དང་། ཐང་ཤིང་རྣམས་རླུང་གིས་བསྒྱེལ་བ་དང༌། སྐྱ་མི་
དམག་ཚོགས་དཔག་ཏུ་མེད་པ་མཐོང་བ་བྱུང་། དགེ་བསྙེན་རྡོ་རྗེ་དཔལ་་་
བརྩེགས་དང་གཞི་བདག་རྣམས་ཀྱིས། ཕྱི་མའི་མུ་མཐའ་ཐུག་གི་བར་དུ་ཁྱེད་
ཀྱི་བུ་སློབ་རྣམས་ཀྱི་བསྟན་པ་ངེད་ཀྱིས་སྲུང་བ་ཡིན། མདོ་ལ་ཡན་ཆད་ཁྱེད་
ཀྱི་གདན་ས་གྱིས། མདོ་ལ་ཕྱིན་ཆད་ངེད་ཀྱི་ཡིན། མ་ཏྲང་ལ་རིལ་མ་ཕྱིན་
ཆད་ལ་མ་རེག་ཟེར་བ་ཞིག་བྱུང༌། ཡང་གནས་ནང་དུ་ཐུགས་རྗེ་ཆེན་པོ་་་
དམར་པོ་ནམ་མཁའི་དབྱིངས་ཁྱབ་པ་ལ་ཉི་མའི་འོད་ཟེར་རྫོགས་པ་ལྟ་བུ་ཞིག་
གི་ཞལ་ནས། ཕྱོགས་བཅུའི་ཞིང་ཁམས་མཐའ་ཡས་པ་ན་སྣང་བ་མཐའ་ཡས་
ཐུགས་རྗེ་ཆེན་པོའི་རྣམ་སྤྲུལ་བསམ་གྱིས་མི་ཁྱབ་པ་ཡོད་དེ། ཁྱོད་ཀྱང་ཡི་གེ་
དྲུག་མའི་འཕྲིན་ལས་སྒྲུབ་མི་ཡིན་པས་སྐྱོ་དུབ་མེད་པར་སྟོན་ཅིག་གསུང་བ་
བྱུང༌། གནས་ནང་ནས་ས་སྟོད་ལ་བྱོན་པའི་དུས་སུ། དགེ་བསྙེན་གྱིས་དར་
དཀར་གྱི་ན་བཟའ་ཞིག་ཕུལ་ནས་དུས་གསུམ་མཁྱེན་པའི་བསྟན་པ་ཁྱེད་ཀྱིས་
106



སྲུངས་ཟེར་བ་ཞིག་བྱུང་བ་ལམ་ན་གྲིབ་དང་བར་ཆད་མི་འོང་བའི་བརྡར་མཁྱེན།
དེ་ནས་སྤང་བཀྲ་ན་སྒྲོལ་མ་དཀར་མོའི་ཞལ་གཟིགས། རུ་ཡོན་འོ་དེ་དགོན་དུ།
གནས་བརྟན་ཀུན་དགའ་བོ་དང་མཇལ། ཀུན་སྣང་དང་བའི་ལྷ་གནས་སུ།
ཆོས་ཀྱི་འཁོར་ལོ་རྒྱ་ཆེན་པོ་བསྐོར་བའི་ཚེ། ལྷ་མ་སྲིན་སྡེ་བརྒྱད་ཀྱི་ལྟས་དང་
ཆོ་འཕྲུལ་བསམ་གྱིས་མི་ཁྱབ་པ་རྣམས་ཚད་མེད་པའི་སྙིང་རྗེ་ཆེན་པོས་བཏུལ་
ཞིང༌། རྡོ་རྗེ་སྒྲོལ་མའི་དཀྱིལ་འཁོར་དུ་བྱིན་གྱིས་བརླབས།
དེ་ནས་ཚ་ཡུལ་གཅོང་བྲག་ཏུ་ཕེབས་པའི་དུས་སུ། རིན་པོ་ཆེ་སྣ་ཚོགས་
ལས་གྲུབ་པའི་གཞལ་ཡས་ཁང་ཆེན་པོའི་དབུས་སུ། རྡོ་རྗེ་སེམས་དཔའ་ཞི་ཁྲོ་
རབ་འབྱམས་ཀྱི་དཀྱིལ་འཁོར་དང་། རྡོ་རྗེ་གཞོན་ནུའི་ལྷ་ཚོགས་ལ། མ་མོ་
གྲངས་མེད་པས་བསྐོར་ཞིང་། གཞི་བདག་རྣམས་ཀྱིས་བསུ་བ་བྱེད་པ་བྱུང་།
གཞན་སྣང་དུའང་ན་བུན་ཤེལ་གྱི་ཁ་དོག་འདྲ་བ་དང༌། གུར་ཕུབ་པ་འདྲ་བ་
དང༌། འོད་དང༌། འཇའ་དང་། ཉམས་དགའ་བའི་ལྟས་མང་པོ་བྱུང་།
རོང་བཙན་ཁ་བ་དཀར་པོའི་གངས་རི་དེ་ཡེ་ཤེས་པ་དང༌། འཇིག་རྟེན་པ་
ཐམས་ཅད་ཀྱི་ཕོ་བྲང་དུ་གཟིགས་སྐབས་འདིར་ཁ་བ་དཀར་པོའི་ལམ་ཡིག་ཅིག་
ཀྱང་མཛད། གནས་འདི་འཕྲིན་ལས་སྣ་ཚོགས་འགྲུབ་པའི་གནས་ཡིན་་་་་
གསུངས། གནས་ཆེན་འདིའི་ཕྱོགས་སུ། དབྱར་དགུན་གཉིས་ཙམ་་་་་་
བཞུགས་ཤིང་། ལང་དཀར་ནག་ཡན་ཆད་དུ་བསྟན་པ་དར་ཞིང་རྒྱས་པར་
མཛད། དེ་ནས་ཀརྨ་པའི་གདན་ས་ཉམས་པ་གསོ་བའི་ཆེད་དུ་ས་སྟོད་ན་ཡར་
བྱོན་པའི་ཚེ། འབྲི་འདན་གཉིས་དང་། ལྷོ་ལུང་ཆེན་བཅོ་བརྒྱད་ཀྱི་ལྷ་འདྲེ་
མི་གསུམ། རླུང་སེམས་ཀྱི་གནད་ཀྱིས་དབང་དུ་བསྡུས་ཤིང༌། འཕྲིན་ལས་
རྣམ་བཞིའི་སྒོ་ནས་བཀའ་བརྒྱུད་ཀྱི་བསྟན་པ་རྒྱས་པར་མཛད་དེ། ཀརྨར་ལོ་
གཅིག་བཞུགས། དེ་སྐབས་ཤིག་ཏུ་འགྲོ་མགོན་ཡབ་སྲས་སོགས་བཀའ་བརྒྱུད་
བླ་མ་ཀུན་བཞུགས་པ་ལ། མཁའ་འགྲོ་མང་པོས་བསྐོར་བ་བྱེད་པའི་སྣང་བ་
107



བྱུང་སྟེ། བསྟན་པ་ལ་ཕན་པའི་བརྡར་འདུག ཡང་དུས་གསུམ་མཁྱེན་པའི་
རིང་བསྲེལ་མང་དུ་བྱོན་པ་སྙམ་བྱེད་དེ། ད་དུང་སྒོམ་ཆེན་མང་པོ་འབྱུང་བའི་
བརྡར་ འདུག་ གསུངས། ཞང་ ཞུང་ ལ་ སོགས་ པའི་ བཙུན་ཆུང་ རྣམས་ ལ།
ཚོགས་དང་གཏོར་མ་བྱེད་དུ་བཅུག་པས་མ་མགོན་རྣམས་ཀྱིས། མཚུར་ཕུའི་
གདན་ས་འཇིག་ལ་ཁད་པས། འབྱོན་རན་ཞེས་ཡང་ཡང་བསྐུལ་བ་བྱུང་།
དེ་ནས་མཚུར་ཕུར་བྱོན་པར་ཆས་པའི་ཚེ། སྔགས་བདག་གིས་ནོར་བུ་རིན་པོ་
ཆེ་འབུལ་བ་བྱུང་སྟེ། བསམ་པ་འགྲུབ་པའི་བརྡར་མཁྱེན། དེ་དུས་བྱང་
ལམ་ཧོར་དང་མི་ལོག་གིས་གང་བས། ཀོང་པོའི་ལམ་བརྒྱུད་ནས་བྱོན་ལྷོ་་
བརྒྱུད་དུ་ཕེབས་པའི་ཚེ། དཔལ་ལྡན་ལྷ་མོ་ནག་མོ་འབུམ་སྡེ་དང་བཅས་པ་
ནུབ་གསུམ་དུ་བྱོན་ཏེ། དུས་གསུམ་མཁྱེན་པའི་བསྟན་པ་འཇིག་ལ་ཁད་པས།
དབུས་ལ་མྱུར་དུ་འདེང་ཟེར་བ་གཟིགས། ཡང་དེའི་ཚེ། འཇིག་རྟེན་གྱི་
ཁམས་ཐམས་ཅད་གསལ་བ་དང་། སངས་རྒྱས་དཔག་ཏུ་མེད་པའི་གསལ་
སྣང་བྱུང༌། དེ་དག་ཐམས་ཅད་རླུང་སེམས་ཀྱི་འདུས་ཚུལ་ཏེ། ཁོ་བོ་ཡང་ཚེ་
རིང་བར་འོང་བ་འདུག་སྙམ་པ་བྱུང་གསུངས། ངོམ་ཏིང་ཐོག་ན་ཕྱིན་པའི་
དུས། རྩི་ཤིང་ནགས་ཚལ་ཐམས་ཅད་ལྷ་མོ་གྲི་གུག་ཐོད་ཁྲག་ཐོགས་པ་གྲངས་
མེད་པར་གྱུར་ནས། ལམ་ལ་མ་ཐོགས་པར་མྱུར་དུ་འདེང་གསུང་ཞིང་སྔོན་ལ་
ཐལ་བ་བྱུང་། རྡུ་ཆུ་འགྲམ་དུ་ཉ་ནག་འདོངས་ཀྱིས་བར་ཆད་བྱེད་ཚད་ལ།
སྲིད་པ་གསུམ་གྱི་མ་མོ་འཁོར་བཅས་ཧ་ཧ་སྒྲོགས་ཤིང་། སྣང་སྲིད་ཟིལ་གྱིས་
གནོན་པ་ཞིག་བྱུང་། །
བཞི། དབུས་གཙང་གི་ཕྱོགས་སུ་ཆིབས་བསྒྱུར་ནས་
འགྲོ་དོན་མཛད་པའི་ཚུལ།
ཡང་བྱང་ལམ་ན་ཕྱིན་པའི་དུས། ད་ཁམས་ན་མར་མི་ཕྱིན། གཙང་
108



མངའ་རིས་མན་ཆད་འདུལ་དགོས་དགོངས་པའི་ཚེ། ཐུགས་རྗེ་ཆེན་པོ་་་་
འཇའ་ཚོན་སྣ་ལྔའི་ནང་ན་བཞུགས་པ་ཞིག་གི་ཞལ་ནས། དབུས་གཙང་ན་
འགྲོ་དོན་མང་པོ་བྱེད་རྒྱུ་ཡོད་ཀྱང་། ཁམས་ན་གདུལ་བྱའི་ཕྱེད་དྲང་པོ་ཡོད་
པས་དེར་འགྲོ་དགོས་པ་འབྱུང་གསུང་བའི་ལྟས་བྱུང་། དེར་ལམ་ནོར་བ་ཡང་
མིན་ཏེ། བསྟན་པའི་ཆེ་བ་འདོན་པའི་ཕྱིར། མགོན་པོ་ལ་དྲག་ཏུ་བོས་པས།
མགོན་ པོ་ ལྷ་ དམག་ དང་ བཅས་ པ་ གར་ སྟབས་ མཛད་ ནས་ ཕར་ ཐལ་ བས།
བྲམ་འགྱིང་གཞི་བདག་རྣམས་བྲོས་པ་ཞིག་བྱུང་། གངས་དཀར་ཞོལ་དུ་་་
ཕེབས་ནས་དབུས་གཙང་གི་ལྷ་འདྲེ་མི་གསུམ་དབང་དུ་བསྡུས་ཤིང་ཟིལ་གྱིས་
གནོན་ པའི་ དུས་ སུ། ལྷ་འདྲེ་རྣམས་ ཀྱིས་ ཆོ་ འཕྲུལ་ དྲག་ ཏུ་ བསྟན་ ཅིང་།
འབྲུག་ཆེན་པོ་ས་གཡོ་བ་ཙམ་དང༌། ཐོག་སེར་དྲག་ཏུ་འབབ་པ་བྱུང༌། དེ་
ནི་དབུས་གཙང་བསྟན་པ་དར་བའི་བརྡའ་ཡིན་པ་འདྲ་གསུངས། འབྲི་ཁུང་
དུ་རྟེན་འབྲེལ་དབང་གིས་ཆེ་བ་འདོན་པ་ལ། རྡོ་རྗེ་རྣལ་འབྱོར་མ་མཁའ་འགྲོ་
རྒྱ་མཚོའི་ཚོགས་ཀྱིས་བསྐོར་ནས། འབྲི་ཁུང་གླིང་རངས་པ་ལ་གར་ཁྱུག་ཁྱུག་
བྱེད་པ་བྱུང༌། འབྲི་གུང་མཐིལ་པ་བྱམས་པའི་རྒྱུ་མཚན་ཡང་དེར་འདུག སྐྱི་
ཤོད་ནས་ཕྱིར་བྱོན་པའི་དུས་སུ། ཇོ་བོ་རྗེ་འོད་ཟེར་དང་བཅས་པ་མང་དུ་
སྣང་སྟེ། དེའི་འཕྲིན་ལས་ཀྱི་ལྷག་མ་ཡོད་པའི་བརྡར་འདུག ལྷ་སར་ཕྱིན་པ་
ན་རྒྱལ་བ་ཤཱཀྱ་ཐུབ་པ་འོད་ཀྱི་རང་བཞིན་ཅན་བཞེངས་པ་ཞིག་ལས། འོད་
ཟེར་མང་པོ་བྱུང༌། རང་ཉིད་ལ་ཐིམ་སྟེ་བསྟན་པ་ལ་ཕན་པའི་བརྡར་གཟིགས།
དེའི་ཚེ་ལྷ་མོ་ཐམས་ཅད་གོ་ཁྲབ་གོན་ནས། རླུང་ནག་འཚུབ་ཅིང་སྔོན་ལ་ཐལ་
བ་བྱུང་སྟེ། གླིང་ལ་སོགས་པ་ལ་བར་ཆད་འོང་བའི་བརྡར་གཟིགས། ཅ་
རར་ཕྱིན་པ་ནམ་མགོན་གཉིས་ཀ་བྱུང་ནས། དགུ་ཐམས་ཅད་གཉེན་དུ་བྱས།།
བར་ཆད་ཅི་ཡང་མི་འབྱུང་། འཕྲིན་ལས་ཐམས་ཅད་ངེད་ཀྱིས་སྒྲུབ་ཟེར་བ་
བྱུང༌། མཚུར་ཕུར་སླེབས་པའི་ཚེ། དུས་གསུམ་མཁྱེན་པའི་སྐུ་གྲངས་མེད་
109



པ་སྟེང་འོག་ཕྱོགས་མཚམས་ཐམས་ཅད་གང་བ་བྱུང་སྟེ། དུས་གསུམ་མཁྱེན་
པའི་འཕྲིན་ལས་ཕྱོགས་མེད་དུ་འབྱུང་བའི་བརྡར་གཟིགས། དེའི་ཚེ་མཚུར་
ཕུར་དགོན་པའང་གླིང་དང་བེ་རིས་བཤིག་ཅིང་། མི་སུ་ཡང་མེད་པའི་སྐབས་
སུ་ཕེབས་པ་ལས། ལོ་ངོ་དྲུག་གི་བར་དུ་བཞུགས་ཤིང་འཕྲིན་ལས་རྣམ་བཞི་སྒྱུ་
མ་ལྟ་བུར་སྤྲུལ་ནས། གདུག་པ་ཅན་རྣམས་བཏུལ་ཞིང༌། རྗེ་དུས་གསུམ་
མཁྱེན་པའི་མཚན་དང་བསྟན་པ་ཕྱོགས་མེད་དུ་གྲགས་ཤིང་ཁྱབ་པར་མཛད།
དེ་ཡང་མཚུར་ཕུར་ཕྱིན་ནས་ཞག་འགའ་ལོན་པའི་ཚེ། དཔལ་ལྷ་མོ་ཁམས་
གསུམ་ལ་སྐུ་ཡིས་སླེབས་པ་འཁོར་དང་བཅས་པས། རི་ཆེན་པོ་རྣམས་ཙོག་
པོར་འཕེན་ཞིང་། ཕྱོགས་བཅུ་ཀུན་ཏུ་རྒྱུག་པ་ཞག་མང་པོའི་བར་དུ་བྱུང་།
གཞན་སྣང་དུའང་འུར་སྒྲ་ས་གཡོ་བ་ཙམ་བྱུང་བར་འདུག ཆང་འཐུང་བ་ལ་
སོགས་སྤྱོད་ལམ་མི་དགེ་བ་སྣ་ཚོགས་མཚུར་ཕུ་བས་བྱེད་ཅིང་འདུག་པས་འགྲོ་
དགོས་སྙམ་ཙམ་ན། དཔལ་ལྷ་མོའི་ཞལ་ནས། ངེད་ཀྱང་བྱང་ཤར་མཚམས་
ནས་ཕོ་བྲང་འདིར་སྤོ་བ་ཡིན། ཁྱེད་ཀྱང་འདིར་བཞུགས་ཟེར་ཏེ། ཕོ་བྲང་
མ་ལུས་པ་སྤོས་པའི་ལྟས་བྱུང་། གཞན་རྣམས་ཡིད་ཆེས་པར་བྱ་བའི་ཕྱིར།
ཁྱོད་ཚོ་ལ་ཞག་གཉིས་ཀྱི་བར་དུ་བསྟན་པ་ཡིན་ཏེ། དེ་ཕྱིན་ཆད་ཁོ་བོས་ཀྱང་
མི་མཐོང་གསུངས། ཡང་ནམ་ཐོ་རངས་ཤིག་ལ་ལྷ་མོ་འཁོར་བཅས་ཀྱི་ཞལ་
ནས། ངའི་ལྷ་བཀོད་ཐམས་ཅད་འདི་རྣམས་ཀྱིས་གཏོར། ད་ཕྱིན་ཆད་
གཏོར་དུ་མ་བཅུག གལ་ཏེ་གཏོར་ན་ཁྲག་གི་ཁ་ཕྲུ་གཏོར་བ་ཡིན་གསུང་བས།
དེ་ཕྱིན་ཆད་ཤིན་ཏུ་གཉན་པར་བྱུང་། ཡང་དཔལ་ལྷ་མོའི་ཞལ་ནས། དུས་
གསུམ་མཁྱེན་པའི་བརྒྱུད་པ་འཛིན་ཅིང་། གདན་ས་སྐྱོང་བ་རྣམས་སྒྲུབ་་་
ཐབས་མི་ཤེས་ཀྱང༌། སངས་རྒྱས་ཀྱི་བསྟན་པ་གནས་ཀྱི་བར་དུ། ངེད་ཀྱིས་
སྡོང་གྲོགས་དང་འཕྲིན་ལས་ ཐམས་ ཅད་སྒྲུབ་པ་ཡིན་ཟེར་བ་ཡང་ཡང་བྱུང་།
ཡང་མཚུར་ཕུར་ཚེས་བཅུའི་ཐོ་རངས་ཁ་ཞིག་ལ་དྭགས་པོའི་ཕྱོགས་ནས། བླ་
110



མ་ལྷ་རྗེ་རི་ཙམ་ལ། འོད་ཟེར་ཉི་མའི་དཀྱིལ་འཁོར་ལྟ་བུར་རང་ཉིད་ལ་ཐིམ་
པ་བྱུང་སྟེ། སྒྲུབ་བརྒྱུད་ཀྱི་བྱིན་རླབས་ཞུགས་པའི་བརྡར་མཁྱེན།
ས་གའི་བཅོ་ལྔ་ལ། བྲམ་ཟེ་ཆེན་པོ་ལ་གྲུབ་ཐོབ་ཐམས་ཅད་ཀྱིས་བསྐོར་
བ། ནམ་མཁའ་གང་བའི་ཞལ་ནས། སྐྱེ་བ་མེད་པའི་སྒྲ་ཕྱོགས་མེད་དུ་སྒྲོག་
པ་བྱུང་སྟེ། མཆོག་གི་དངོས་གྲུབ་ཐོབ་པ་མང་པོ་འབྱུང་བའི་བརྡར་གཟིགས།
ལྷ་སར་ཇོ་བོ་ལ་གསེར་གསོལ་དུ་འབྱོན་པའི་དུས་སུ། རྟ་མགྲིན་དབུ་སྟོང་ཕྱག་
སྟོང་ཡོད་པ་ལ། སློབ་དཔོན་པདྨ་གྲངས་མེད་པས་བསྐོར་ཞིང་། འོད་ཟེར་
ཉི་ཟླ་ལྟར་འབར་བ་ཞིག་བྱུང་སྟེ། སྣང་སྲིད་དབང་དུ་འདུས་ཤིང་ཟིལ་གྱིས་
གནོན་པའི་བརྡར་དགོངས། ཅ་ར་ནས་གདུང་རྟེན་བཀྲ་ཤིས་འོད་འབར་
གདན་དྲངས་པའི་ཚེ། འཁོར་ལོ་བདེ་མཆོག་ཀུན་ཏུ་ཞལ་ཁ་དོག་སྣ་ཚོགས་
ཞལ་ཕྱག་གྲངས་མེད་པ་ཕྱོགས་བཞི་ནས། རྗེ་བཙུན་མ་རིགས་བཞི་དང་ཞལ་
སྦྱོར་དུ་ཡོད་པ། མདུན་རྒྱབ་མེད་པར་ཀུན་ཏུ་གསལ་བ་ལ་དཔའ་བོ་མཁའ་
འགྲོ་ནམ་མཁའ་གང་བས་བསྐོར་བའི་ཞལ་ནས། ནམ་མཁའ་གང་བའི་བདེ་
མཆོག་འདི། །གང་ནས་བལྟས་ཀྱང་སྒྲིབ་པ་མེད། ། ཆོས་དབྱིངས་རབ་
འབྱམས་མ་ལུས་པ། །འཁོར་ལོ་བདེ་མཆོག་དཀྱིལ་འཁོར་ཡིན། ། གསུང་བ་
བྱུང་། རྗེ་བཙུན་མི་ལའི་གསོལ་ཞལ་ལ་གསོལ་བ་བཏབ་ཅིང་རྟེན་རྣམས་རབ་
གནས་བྱེད་པའི་ཚེ། རྗེ་བཙུན་མི་ལ་རས་དཀར་པོའི་ན་བཟའ་གསོལ་བ་་
མཁའ་འགྲོ་རྒྱ་མཚོ་གྲངས་མེད་པས་བསྐོར་བ་བྱུང་། ནམ་མཁའ་འཇས་གང་
བ་དེ་འཇའ་རྣམས་མཁའ་འགྲོ་མའི་འོད་དུ་འདུག་
ལོ་གསར་རྒྱལ་ཉའི་དུས་སུ་རྩྭ་རིའི་གཞལ་ཡས་ཁང་ཆེན་པོ་དེའི་ནང་ན་
ཚོགས་འཁོར་བསྐོར་བའི་མཁའ་འགྲོ་དཔག་ཏུ་མེད་པའི་གཙོ་མོ་ཁྲོས་མ་ནག་
མོས་མཛད་པ་གཟིགས། གྲུབ་ཆེན་ཉིད་ཀྱང་དེར་ཕྱིན་པ་དང༌། ཉམས་
དགའ་བཀྲ་ཤིས་པའི་ལྟད་མོ་མང་པོ་བྱུང་། ཡང་མཚུར་ཕུའི་བླ་ཡེའི་ཆོས་ཁྲི་
111



ལ་བཞུགས་པའི་དུས་སུ། མ་མགོན་ལ་སོགས་ཆོས་སྐྱོང་རྣམས་སྤྲིན་གཏིབས་
པ་བཞིན་བྱུང༌། རོང་པ་སོགས་དགྲ་རྣམས་ཟིལ་གྱིས་གནོན་པའི་དུས་ལ་བབ་
པ་ཡིན། མཐུ་ཁས་མི་ལེན་པ་ཅི་ཡིན་ཟེར། ཡང་ནུབ་གཅིག་ལྷ་མོ་འཁོར་
བཅས་ཟ་འོག་གི་རྒྱལ་མཚན་མང་པོ་ཐོགས་ནས་འཆམ་པ་རྨིས་ཏེ། རོང་པ་
དབང་དུ་འདུས་པའི་བརྡར་འདུག་གསུངས། ཡང་ནུབ་གཅིག་སངས་རྒྱས་
སྤྲུལ་པའི་སྐུ་གྲངས་མེད་པ་སྤྲིན་ལྟར་དུ་གཏིབས་པའི་ཞལ་ནས། སྤྲུལ་སྐུའི་
འགྲོ་དོན་བྱེད་པ་ལ། ། བརྩོན་འགྲུས་ཅི་ཡང་མེད་པ་ཡིན། ། གསུང་བ་བྱུང་
སྟེ། འཕྲིན་ལས་རྩོལ་མེད་དུ་འབྱུང་བའི་བརྡར་མཁྱེན། ཡང་ཐོ་རངས་ཁ་
ཞིག་ལ་ས་གཞི་བར་སྣང་ཐམས་ཅད་འོད་དམར་པོར་སོང་སྟེ། ཅུང་ཞིག་ལོན་
པ་ན། ཤར་ཕྱོགས་ཀྱི་འཇིག་རྟེན་གྱི་ཁམས་ཤིག་ན་སངས་རྒྱས་ལ་འཁོར་ཉན་
ཐོས་བྱང་ཆུབ་སེམས་དཔའ་གྲངས་མེད་པས་བསྐོར་བ་གཟིགས། སངས་རྒྱས་
ཀྱི་ཞལ་ནས། གཟུགས་ཀྱི་དེ་བཞིན་ཉིད་ནི་གང་ནས་ཀྱང་མ་བྱུང་། གང་
དུའང་མི་འགྲོ། གང་དུའང་གནས་པར་མི་འགྱུར་རོ། །ཞེས་ཐེག་པ་ཆེན་
པོའི་ཆོས་ཚད་མེད་པ་གསུང་ཞིང་འདུག ནམ་མཁའ་ལ་འཇའ་འོད་ཀྱི་གུར་
ནང་ནས་ལྷའི་བུ་དང་བུ་མོས་གདུགས་དང་རྒྱལ་མཚན་ལ་སོགས་པའི་མཆོད་པ་
མང་པོ་འབུལ་ཞིང༌། འཇིག་རྟེན་གྱི་ཁམས་པདྨ་ཅན་ཞེས་བསྟོད་པའི་སྒྲ་་
གསན། དེ་ནས་སངས་རྒྱས་དེའི་འོད་ཀྱིས་སངས་རྒྱས་ཀྱི་ཞིང་ཐམས་ཅད་མེ་
ལོང་གི་གཟུགས་བརྙན་བཞིན་གསལ་བར་འདུག འཇིག་རྟེན་གྱི་ཁམས་་་
ཐམས་ཅད་ཀྱང་སྨིག་རྒྱུའམ་འཇའ་ཚོན་ལྟ་བུར་འདུག མཐར་སངས་རྒྱས་དེ་
འཇའ་ བཞིན་ དུ་ ཡལ། དེ་ ཕྱིན་ ཆད་ ཕལ་ཆེར་ འགྲོ་ བ་ ལྷ་ མིའི་ སྒྲ་ དང་།
འཛམ་བུ་གླིང་གི་བྱ་བྱེད་ཐམས་ཅད་སེམས་ལ་གསལ་བར་འདུག་
ཡང་དབེན་རྩ་ཕུག་གི་ཤིང་བཅད་པའི་དུས་སུ་སློབ་དཔོན་པདྨ་ལ་གསོལ་
བ་བཏབ་པས་རྟ་མགྲིན་ཞལ་གསུམ་ཕྱག་དྲུག་པ་ཞིག་གི་ཐུགས་ཀ་ནས། བྱ་
112



ཁྱུང་དམར་པོ་གཤོག་པའི་འུར་སྒྲ་དང༌། ཁྱུང་གི་སྐད་སྒྲོག་པས་ཀླུ་ཐམས་ཅད་
རང་དབང་མེད་པར་དཀོན་མཆོག་གསུམ་ལ་སྐྱབས་སུ་འདོང་ཟེར་བ་བྱུང༌།
སྤྱིར་ཡང་སློབ་དཔོན་པདྨ་འཁོར་མི་མ་ཡིན་མང་པོས་བསྐོར་ཏེ་ཆོས་གསུང་བ་
ཡང་དང་ཡང་དུ་བྱུང་། དེའི་ཕྱིར་སློབ་དཔོན་པདྨ་ལ་ཡང་ཡང་གསོལ་བ་
བཏབ་པ་ཡིན་གསུངས། ཤར་ཕྱོགས་སྨན་བླའི་ཞིང་ཁམས་ཡང་དང་ཡང་དུ་
གསལ། དེའི་ཉན་ཐོས་རྣམས་ཀྱི་རྫུ་འཕྲུལ་དཔག་ ཏུ་མེད་པའང་གཟིགས།
མཚུར་ཕུ་ནས་གཙང་ལ་བྱོན་པའི་དུས་སུ། བདེ་མཆོག་ཞལ་བཞི་ཕྱག་བཅུ་
གཉིས་པ་དཔའ་བོ་མཁའ་འགྲོ་དུ་མས་བསྐོར་བ་སྤྲིན་རླུང་གིས་སྐྱོད་པ་ལྟར་
གཙང་གི་ཕྱོགས་ལ་འགྲོ་བ་བྱུང་སྟེ། གཙང་ཕྱོགས་སུ་བསྟན་པ་དར་བའི་་
བརྡར་མཁྱེན། གནམ་དུ་ཕེབས་པའི་དུས་ཐང་ལྷས་གཙོ་བྱས་ཁ་རག་མ་དང༌།
གངས་དཀར་མ་ལ་སོགས་བརྟན་མའི་ཚོགས་བར་སྣང་གང་བ་དར་དང་རིན་པོ་
ཆེ་སྣ་ཚོགས་གཟུང་ནས་བསྐོར་བ་བྱེད་པ་བྱུང་། འབྲང་བུར་མཁའ་འགྲོ་་
གསང་བ་ཡེ་ཤེས་ཀྱི་སྐུ་ལས་འོད་ཟེར་དམར་པོ་ཐམས་ཅད་གང་བ་བྱུང་སྟེ།
དབུས་གཙང་ཐམས་ཅད་དབང་དུ་འདུས་པའི་བརྡར་འདུག
འབྲང་བུ་ན་རབ་གནས་མཛད་པའི་དུས་རྣལ་ལམ་དུ་རྡོ་རྗེ་གཏུམ་པོ་ཕྱག་
ན་རྒྱལ་མཚན་བསྣམས་པ་འོད་ཟེར་ཁ་དོག་ལྔ་ཕྱོགས་བཅུར་འབར་བ་གཟིགས།
འཇིག་ རྟེན་ གྱི་ བརྟན་ སྐྱོང་ མཁའ་ རེག་ མ་ དང༌། གངས་ དཀར་ མ་ དང་།
ཀོང་ལྷ་ལ་སོགས་པ་རྣམས་བུད་མེད་མདུང་ཤིང་ཙམ་དར་དཀར་གྱི་གོ་ཟུ་གོན་
པས་བསྐོར་བ་བྱེད་པ་དང་། ཕྱག་འཚལ་བ་བྱུང༌། བྱང་གནམ་མཆོའི་ཀླུ་
སྨན་གྱིས་གསེར་གྱི་བུམ་པ་ཞིག་ཕུལ། ལྷ་ཆེན་ཐང་ལྷ་རྒྱུན་དུ་འོངས་ཤིང་གུས་ •
པས་བསྐོར་བ་བྱེད་པ་འདུག ཉིད་ཀྱི་བུ་སློབ་རྣམས་ལའང་བརྩེ་དུང་ཆེ་བར་
འདུག མི་མ་ཡིན་རྣམས་ཀྱི་ནང་ཤིན་ཏུ་ཁས་དྲག་པར་ཡང་འདུག་གསུངས།
ཡང་ནུབ་གཅིག་གི་རྣལ་ལམ་དུ་ཨུ་རྒྱན་གྱི་གནས་གསལ་བར་གཟིགས་ཏེ་དེར་རྡོ་
113



རྗེ་རྣལ་འབྱོར་མ་ལ་ཡེ་ཤེས་དང་འཇིག་རྟེན་མཁའ་འགྲོ་དཔག་ཏུ་མེད་པ་དང་།
མགོ་བརྙན་ཅན་མང་པོས་བསྐོར་ཅིང་ཚོགས་ཀྱི་འཁོར་ལོར་འདུ་བའི་བརྡའ་
སྐད་ཀྱང་མང་པོ་གསན། ཡང་ནུབ་གཅིག་ཙཱ་རི་ལ་སོགས་པ་མཁའ་འགྲོ་མའི་
གནས་མང་པོ་གཟིགས་ཤིང༌། ཙཱ་རིའི་མཁའ་འགྲོ་མ་ཀུན་གྱི་གཙོ་མོ་ཁྲོས་མ་
ནག་མོར་མཁྱེན། གཡུ་མཚོའི་དཀྱིལ་ན་ཆོས་འབྱུང་བ་དང་བཅས་པ་འོད་
ཟེར་སྣ་ཚོགས་འཕྲོ་བ་གཟིགས་པས་དེ་ཤིན་ཏུ་གཉན་པའི་བརྡར་མཁྱེན།
ཡར་ཆབ་གཙང་པོའི་འགྲམ་དུ་བྱོན་པའི་ཚེ། གཙང་པོ་རངས་པ་ཀླུ་
སྤྲུལ་མགོ་ཟེང་ངེ་བར་གྱུར་ནས་ཕྱག་འཚལ་བ་བྱུང༌། གཡག་སྡེ་ན་བཞུགས་
པའི་དུས་སུ་ཉི་མ་སྔ་དྲོ་ཞིག་ལ་ནམ་མཁའ་འཇིས་གང་བ་བྱུང་། དེའི་དུས་ན་
བཀྲ་ཤིས་ཚེ་རིང་མ་དང་། ཁ་རེག་གངས་དཀར་ལ་སོགས་འཇིག་རྟེན་གྱི་
མཁའ་འགྲོ་མ་མང་པོ་འཇའ་ཚོན་གྱི་གུར་ནང་ན་གར་དང་གླུ་དང་རོལ་མོ་སྣ་
ཚོགས་བྱེད་ཅིང་ཕྱག་འཚལ་བ་བྱུང༌། བྱེ་གླིང་དགོན་པར་ཧ་བོ་གངས་བཟང་
མི་དཀར་རྟ་དཀར་ཅན་གྲངས་མེད་པ་མདུང་དར་དཀར་པོ་བཟུང་ནས་ཕྱག་
འཚལ་བསྐོར་བ་བྱས། ཁྱེད་ཀྱི་ཞབས་ཏོག་ངས་སྒྲུབ་ཟེར་བ་བྱུང༌། དེ་ནུབ་
དམར་གཏོར་ཞིག་བཏང་བས་སློབ་དཔོན་པདྨ་དང་། དཔལ་རྟ་མགྲིན་ཧཱུཾ་སྒྲ་
སྒྲོགས་ཤིང་གར་སྟབས་མཛད་པ་བྱུང་། རྨ་བྱ་ན་ཕྱིན་པའི་དུས་དགྱེས་པ་རྡོ་
རྗེ་ཡབ་ཡུམ་མཁའ་འགྲོ་ནག་མོ་སྤྲིན་གཏིབས་པ་ལྟ་བུས་བསྐོར་བ་ གཟིགས།
དེ་ནི་རྨ་བྱ་རས་པས་ཆང་ཟངས་ལྔ་ཙམ་ཁྱེར་འོངས་པ་བྱིན་རླབས་མཛད་ཅིང༌།
ནམ་མཁའ་ལ་གཏོར་བའི་ཚེ་ཡིན་པས་ཁོང་དགྱེས་རྡོར་ལ་མོས་གུས་ཆེ་བའི་
བརྡར་དགོངས། བྲག་གོང་དུ་བྱོན་པའི་ཚེ། བླ་མ་དོན་གྲུབ་པས་ཚོགས་
མཆོད་ཅིག་ཞུས་པའི་དུས་སུ། དུས་གསུམ་མཁྱེན་པ་དང་རྗེ་བཙུན་མ་ནམ་
མཁའ་གང་བ་གཟིགས། དེའང་དོན་གྲུབ་པ་བླ་མ་ལ་མོས་གུས་ཆེ་བའི་བརྡར་
འདུག་གསུངས། སྤྱི་བསྡུས་སུ་གཏོར་མ་ཆེན་པོ་ཞིག་བཏང་ནས་དཔའ་བོ་
114



མཁའ་འགྲོ་ལ་དྲག་ཏུ་བསྐུལ་བའི་དུས་སུ། ཕྱག་ན་རྡོ་རྗེ་ཁྱུང་གི་ཚོགས་དང་
བཅས་པ་གཙང་ལུང་པར་མི་ཤོང་བ་སྙམ་བྱེད་པ་བྱུང་། རྒྱ་མཁར་དབུ་རིར་
བྱོན་པའི་དུས་སུ། གཙང་དང་མངའ་རིས་ཀྱི་ལྷ་འདྲེ་ཐམས་ཅད་ཀྱིས་བསུ་བ་
བྱེད་པ་བྱུང༌། ཡང་དབུ་རིར་ཚད་མ་པ་འདུལ་བའི་དུས་སུ། ཉིད་རང་རྗེ་
འབིར་ཝ་པ་དངོས་ཡིན་དགོངས་པ་བྱུང་། དེར་གཏོར་མ་ཆེན་པོ་ཞིག་བཏང་
བའི་ཚེ་མ་མགོན་སྤྲིན་ལྟར་དུ་གཟིགས། མདོལ་ཆུང་དུ་བསད་པ་གསོ་བའི་རྫུ་
འཕྲུལ་བསྟན་པའི་ཚེ། ཡེ་ཤེས་མགོན་པོ་ཕྱག་བཞི་པ་རྗེ་ཉིད་ཡུན་རིང་དུ་གྱུར་
པ་ཞིག་བྱུང༌། ཉེ་གནས་སེང་གེ་དཔལ་ལ་དབང་བསྐུར་བའི་ཚེ། སྒྲོལ་མ་
སྔོན་མོས་ནམ་མཁའ་གང་བ་བྱུང༌། དབུ་རིའི་མདའ་སྟག་ལུང་དུ་དབང་་
བསྐུར་མཛད་པའི་ཚེ་ རྗེ་བཙུན་མ་ ཞལ་གཅིག་མ་ བསམ་གྱིས་མི་ཁྱབ་ པ་ལ།
མཁའ་འགྲོ་སྡེ་བཞིས་བསྐོར་ནས་གར་བྱེད་པ་ཞིག་བྱུང༌། རྨ་བྱ་རས་པ་ལ་
བསྟན་པས་གཙོ་མོ་དེ་མཐོང་བ་འདྲ་གསུངས། ཡང་དབུ་རིར་དབང་བསྐུར་
ཞིག་མཛད་པའི་དུས་སུ་རྗེ་བཙུན་མ་ཡན་ལག་མ་ཚང་བ་མང་པོ་བྱུང་སྟེ་ཁོང་
རྣམས་དམ་ཚིག་གི་སེལ་ཡོད་པའི་བརྡར་དགོངས། ཚོང་འདུས་མགུར་མོར་
སྔ་རེས་བྱོན་པའི་ཚེ། ལྷ་འདྲེ་ཐམས་ཅད་བྲོས་ནས་ཐལ། དགེ་བསྙེན་ཧ་བོ་
གངས་བཟང་དེ་ཕྱག་འཚལ་ཞིང་ཁྱེད་ལ་ངེད་རྣམས་ཤིན་ཏུ་སྐྲག་པར་འདུག་
པས། གཟི་བརྗིད་ཆེན་པོ་མི་སྟོན་པ་ཞུ་ཟེར་བ་བྱུང་། དེ་ནས་བཙན་བྲག་ན་
བྱོན་པའི་དུས་སུ། རྒྱ་གར་ལྷོ་ཕྱོགས་ཀྱི་མཁའ་འགྲོ་མ་ཁ་དོག་མགོ་བརྙན་དུ་
མ་ཡོད་པ་མང་པོ་ནས་མཁའ་ལ་འཕུར་ཏེ་བྱུང་ནས། དོ་ནུབ་དུར་ཁྲོད་རྣམས་
ན་ཚོགས་ཀྱི་འཁོར་ལོ་བསྐོར་བར་གདན་འདྲེན་པས། ཁྱེད་རླུང་སེམས་ལ་
དབང་ཐོབ་པའི་རྣལ་འབྱོར་པ་སྤྲུལ་པ་སྣ་ཚོགས་འགྱེད་ནུས་པས་འབྱོན་པར་ཞུ་
ཟེར། དེའི་དུས་སུ་ཀཱ་རྟི་ཀ་དང་། ཨུ་རྒྱན་དང་། དཔལ་གྱི་རི་ལ་སོགས་
པ་གནས་མང་པོ་གཅིག་ཏུ་བྱོན། གྲུབ་ཐོབ་མང་པོ་དང་དཔའ་བོ་མཁའ་འགྲོ་
115



བསམ་གྱིས་མི་ཁྱབ་པ་དང་ལྷན་ཅིག་ཚོགས་འཁོར་བསྐོར་བ་དང༌། ཅིར་ཡང་
སྤྲུལ་ནུས་པ་རྨི་ལམ་ལྟ་བུར་དངོས་སུ་བྱུང་གསུང་ཞིང་། གཞན་སྣང་དུ་སྐུ་
ཁམས་ཅུང་ཟད་མི་བདེ་བའི་ཚུལ་བསྟན། ཡང་དབུ་རི་ནས་རྨ་བྱ་ལ་བཞུད་
པའི་ཚེ་འཁོར་ལོ་བདེ་མཆོག་ནམ་མཁའ་གང་བ། འོད་ཟེར་ཕྱོགས་བཅུར་
འཕྲོ་བ་བྱུང་སྟེ་འགྲོ་དོན་རྒྱ་ཆེན་པོ་འགྲུབ་པའི་བརྡར་དགོངས། ཡང་ཕྱིར་
ལམ་ ཚོང་ འདུས་ འགུར་ མོར་ ཕེབས་ ཤིང༌ རབ་ གནས་ མཛད་ པའི་ དུས་ སུ།
སློབ་དཔོན་པདྨ་དང་། ཐུགས་རྗེ་ཆེན་པོ་རྒྱལ་བ་རྒྱ་མཚོ་ནམ་མཁའ་གང་བ་
ལ་འོད་ཟེར་འཇའ་ཚོན་ལྟ་བུར་ཀུན་ཏུ་འཕྲོ་བ་བྱུང་། དེ་ཉིད་དུ་ས་འདུལ་
མཛད་པའི་ཚེ་སའི་ལྷ་མོ་བརྟན་མས་ནམ་མཁའ་ལ་ས་འཐོར་བ་དང་། ཁྲོམ་
མགུར་མཛད་པའི་ཚེ་མཁའ་འགྲོ་རྒྱ་མཚོས་གར་བྱེད་པ་བྱུང་། ཚུར་ལམ་ཇོ་མོ་
གངས་དཀར་གྱི་མགུལ་དུ་གངས་དཀར་མས་གཙོ་བྱས་བརྟན་མ་བཅུ་གཉིས་
དང་། འཇིག་རྟེན་སྲིད་པའི་མ་མོ་འཚོགས་ནས་མཚན་ རངས་པར་ ཕྱག་་་་
འཚལ་ཞིང་བསྐོར་བ་བྱེད་པ་བྱུང་། དབྱར་སྒང་ཁ་བ་པུས་ནུབ་ཙམ་ཞིག་
བབས་པ་དེ་ཁོང་རྣམས་ཀྱིས་དངོས་གྲུབ་ཕུལ་བའི་བརྡར་དགོངས། །
ཡང་མཚུར་ཕུར་བྱི་བ་ལོའི་ཚེས་གཅིག་ལ། ཚངས་པ་ལ་སོགས་པའི་ལྷ་
རྣམས་ཀྱིས་མཆོད་པ་འབུལ་བ་བྱུང་སྟེ། ལྷའི་རྩར་རླུང་སེམས་འདུས་པའི་
བརྡར་མཁྱེན། ཡང་མཚུར་ཕུར་ནམ་མཁའ་འཇས་གང་བའི་དབུས་ན་ཕག་
མོ་ཞལ་བཞི་མ་ཡབ་དང་བཅས་པ་མཁའ་སྤྱོད་དཀར་དམར་གྱིས་གཙོ་བྱས་པའི་
མཁའ་འགྲོ་མ་ཐམས་ཅད་འདུས་ཏེ་དངོས་གྲུབ་སྩོལ་བའི་གཟིགས་སྣང་བྱུང་།
ཡང་ཐུགས་རྗེ་ཆེན་པོ་ཞལ་ཕྱག་གྲངས་མེད་པ་སྐུ་མདོག་དམར་པོ་ལ། འོད་
ཟེར་ཕྱོགས་བཅུར་འཕྲོ་བ་ལ་འོད་ཟེར་རེ་རེ་ལ་ཡང་ཡི་གེ་དྲུག་མའི་གཟུགས་ཁ་
དོག་སྣ་ལྔ་ལ། དམར་པོ་ཤས་ཆེ་བའི་སྒྲ་ལས། སྤྱན་རས་གཟིགས་དབང་
ཐུགས་རྗེའི་བདག །འཕྲིན་ལས་འོད་ཟེར་ཕྱོགས་བཅུར་རྒྱས། །སྤྲོས་པས་མ་
116



སྤྲོས་ཟབ་མོའི་དོན། །སྙིང་པོའི་དབང་གིས་ཕྱོགས་བཅུར་རྒྱས། །ཟེར་བ་
བྱུང་། ཡང་མཚུར་ཕུར་བྱི་བ་ལོའི་དབྱར་ཟླ་འབྲིང་པོའི་ཉི་ཤུ་དགུའི་ཉིན།
ཕྱག་ན་རྡོ་རྗེ་ལ་ཁྲོ་བོ་བཅུའི་ཚོགས་ཀྱིས་བསྐོར་བའི་ཞལ་ནས། ཡོད་མེད་ལས་
འདས་བདག་འཛིན་མེད། །ཏིང་འཛིན་སེམས་ལ་དབང་ཐོབ་ཅིང་། །མཐུ་
སྟོབས་ཁྲོ་རྒྱལ་རྣམས་དང་མཉམ། །གདུག་པ་ཅན་རྣམས་ཁྱོད་ཀྱི་ཐུལ། །
ཞེས་གསུངས་ཏེ། རྗེ་ཉིད་གར་བཞུགས་ཤིང་རབ་གནས་དང་དབང་བསྐུར་
མཛད་ཀྱང་ས་ཆེན་པོ་འདུལ་ཞིང༌། དགྲ་བདུད་ཐམས་ཅད་འཇོམས་པའི་
རྟགས་སུ་མཁྱེན། ཡང་སྐབས་ཤིག་ཏུ་རྗེ་ཉིད་སྤྱན་རས་གཟིགས་ཀྱི་སྤྲུལ་པར་
ཞལ་གྱི་བཞེས་པ་དང་། སྐུའི་བཀོད་པའི་ཚུལ་སྣ་ཚོགས་གསུངས་ཤིང་། ཁོ་
བོ་བརྟུལ་ཞུགས་ཀྱི་སྤྱོད་པ་ལ་རང་དབང་ཐོབ་པས་ཅི་བྱས་ཉན་པ་ཡིན། ངའི་
བུ་སློབ་རྣམས་ལའང་གཞན་དང་མི་མཉམ་པ་འགའ་རེ་འོང༌། ཧོར་འདི་དག་
དགའ་རབ་དབང་ཕྱུག་དང་། གནམ་ཐེལ་གྱི་སྤྲུལ་པར་འདུག་པས་བསྟན་པ་
བཤིག་པ་ལ་ངས་སུས་ཀྱང་མ་ཚོར་བར་འདུལ་ཞིང་། གར་ཕྱིན་གར་འདུག་གི་
ཡུལ་ ཁམས་ ཐམས་ ཅད་ བདེ་ བ་ དང་ བོད་ འདི་ ཇེ་འཇམ་ལ་འོང་ ཡང་ ཤེས།
ཞེས་གསུངས།།
ཡང་མཚུར་ཕུར་གླང་ལོའི་ཚེས་བཅུའི་དུས་གླིང་བཞི་རི་རབ་དང་བཅས་
པ་གསལ་ཞིང་། ལྷ་དང་། ཀླུ་དང་། གནོད་སྦྱིན་དང༌། འགྲོ་བ་ཀུན་གྱི་
གནས་ཕྱོགས་མེད་དུ་གསལ་བ་བྱུང༌། རང་ཅག་གིའང་ཚེ་རབས་མང་པོའི་སྐྱེ་
བའི་གནས་དང་། འཆི་བའི་མལ་དང་། གཞན་དེ་ན་འཕྲིན་ལས་སྣ་ཚོགས་
འགྲུབ་པའི་ཤུལ་དང་། གདན་ས་རྟེན་དང་བུ་སློབ་ཀྱི་བརྒྱུད་པ་ཡོད་པ་རྣམས་
ཅི་ལྟ་བ་སྔར་བས་ཤིན་ཏུ་གསལ་བར་ཤེས་པ་ཞིག་བྱུང་གསུངས། ཡང་མཚུར་
ཕུ་ན་གླང་ལོའི་ཚེས་གཅིག་གི་དུས་ཤིག་ཏུ་བསྟན་སྐྱོང་རྣམས་ཀྱི་གཙོས་པའི་གཞི་
བདག་ཐམས་ཅད་འདུས་ནས། ཁྱེད་ཁམས་སུ་མ་འབྱོན་ཁྱེད་ཀྱི་གསུང་ངེད་
117



རྣམས་ཀྱིས་བསྒྲུབ་ཟེར་བར། ངེད་ཐེངས་གཅིག་ཁམས་སུ་འགྲོ་དགོས་པ་
ཡོད། ངའི་གདན་ས་དང་བུ་སློབ་རྣམས་སྐྱོངས་ཤིག་གསུངས་པས། ཀུན་
གྱིས་ཕྱག་འཚལ་ཞིང་དེ་ལྟར་བགྱི་ཟེར་བ་བྱུང༌། སྟག་ལུང་དུ་འགྲོ་དགོས་
དགོངས་ནས་འབྲས་སྐུད་དུ་ཕྱིན་པའི་དུས། ཁོང་གིས་མ་འོང་ཟེར་ནས་ལོག་
པའི་ཚེ། ཡེ་ཤེས་འཇིག་རྟེན་གྱི་ཆོས་སྐྱོང་ཐམས་ཅད་ཁྲོ་ཞིང་འཁྲུགས་པ་་
གཟིགས་ཏེ། ཁོང་ལ་འཁྲུགས་པ་དང་མ་ལེགས་པ་འོང་བའི་བརྡར་དགོངས།
རག་མ་མེ་ཤུག་བྲག་ལ་ཕྱིན་པའི་ཚེ་དམ་པ་རྒྱ་གར་གནམ་གྱི་སྐར་མ་ཙམ་་་
གཟིགས། ཡུལ་དེ་དམ་པས་བྱིན་གྱིས་བརླབས་པར་མཁྱེན། སྟོད་ལུང་་་
མདའ་ལ་ཕྱིན་པའི་ཚེ། མཁར་ནག་རྡོ་རྗེ་རྒྱལ་པོས་བསུ་བ་བྱས་པ་ལ་མགོ་
བརྙན་ཅན་བསམ་གྱིས་མི་ཁྱབ་པ་དང་། དར་ཟབ་ལ་སོགས་པས་ས་གཞི་བར་
སྣང་གང་བ་བྱུང་། ཁོ་འདུག་པའི་བྲག་རི་དེ་རིན་པོ་ཆེ་སྣ་བདུན་ལས་གྲུབ་
པའི་གཞལ་ཡས་ཁང་དུ་འདུག ཁོ་ཀླུའི་རྒྱལ་པོ་དུང་སྐྱོང་གི་བུ་ཡིན་པར་
འདུག་སྟེ། ཁོའི་འཁོར་གྱིས་དབུས་གཙང་ཁམས་གསུམ་ཐམས་ཅད་ཁྱབ་པར་
སྣང་། དབུས་གཙང་གི་ས་ཆ་འདི་རྣམས་ཀྱི་མི་ནོར་འཁོར་དང་བཅས་པ་ཁྱེད་
ལ་འབུལ་ཟེར་བ་བྱུང་། དེའི་ཕྱིར་ན་དབུས་གཙང་དུའང་བསྟན་པ་དར་ནས་
འོང་བ་འདྲ་གསུངས། གྲུ་གུ་སྒང་དུ་གྲལ་དཔོན་བྱོན་པའི་ཚེ་མགོན་པོའི་ལྷ་
དམག་གིས་སྣང་སྲིད་ཟིལ་གྱིས་གནོན་པ་གཟིགས། ཡང་གཡོར་པོ་བྱང་ཐང་
ལ་བྱོན་པའི་ཚེ་ཡར་ཆབ་གཙང་པོའི་སྡོང་གྲུ་འདོར་མ་ཉན་པའི་དུས། མཁའ་
འགྲོ་མ་མང་པོས་ངེད་ཀྱིས་གདན་འདྲེན་ཟེར་ནས་ནམ་མཁའ་ལ་བཏེགས་ནས་
བྱོན་པའི་ཐུགས་ཉམས་ཤར། དེའི་ཚེ་སྟེང་འོག་ཕྱོགས་མཚམས་ཐམས་ཅད་
དཔའ་བོ་མཁའ་འགྲོ་སྤྲིན་གཏིབས་པ་ལྟ་བུས་གང་བ་གཟིགས། གཞན་སྣང་
དུ་ཆུ་ལ་མ་རེག་པར་འཇའ་ཚོན་གྱི་གུར་ནང་འདོམ་གང་ཙམ་གྱི་ནམ་མཁའ་ལ་
བཞུད་པ་མཐོང་བ་དང་། ལ་ལས་བུ་མོ་མང་པོས་འཇའི་སྣམ་བུ་ལ་གདན་
118



དྲངས་པར་མཐོང་བ་དང༌། སློབ་མ་ཕར་ཁར་ཐོན་པ་རྣམས་ཀྱིས་ཆུ་ལ་པུས་
འབོགས་མཛད་པར་མཐོང་། ཕར་ཀར་བྱོན་ནས་ཉེ་གནས་ཀྱིས་ན་བཟའ་
དང་ཆབ་ལྷམ་ལ་བལྟས་པས་ཆུ་ལ་མ་རེག་པ་སྣང་། ཡང་དེའི་དུས། རྒྱལ་བ་
ཤཱཀྱ་ཐུབ་པ་ལ་སངས་རྒྱས་དཔག་ཏུ་མེད་པས་བསྐོར་བ་ལྷོ་ཕྱོགས་ཀྱི་ནམ་མཁའ་
གང་བ་ཡུན་རིང་དུ་བྱུང་སྟེ། ལྷོ་ཕྱོགས་འདིར་ཡང་བསྟན་པ་དར་བར་འོང་
ངམ་སེམས་གསུངས། །
ལྔ། རྒྱའི་གོང་མའི་ཕོ་བྲང་དུ་བྱོན་ནས་ཐུགས་རྗེ་
དང་རྫུ་འཕྲུལ་གྱིས་མུ་སྟེགས་ལྟ་བུའི་
ཆོས་ལོག་བཏུལ་བའི་ཚུལ།
ཡང་ལོ་གསར་རྒྱལ་ཉའི་ཉིན་པར་རྒྱལ་བ་རིགས་ལྔ་ལ་བྱང་ཆུབ་སེམས་
དཔའ་གྲངས་མེད་པས་བསྐོར་བ་མཐོང་སྟེ། སངས་རྒྱས་ཀྱི་ཞིང་ཁམས་ཁོ་ན་
མ་གཏོགས་པ་མ་དག་པའི་འཇིག་རྟེན་ཡུད་ཙམ་ཡང་མེད་པ་ཞིག་བྱུང་། ཡང་
མཚུར་ཕུ་ན་ཡོད་པའི་ཚེ་རྒྱལ་པོ་ཆེན་པོ་རྣམ་ཐོས་སྲས་གསེར་གྱི་ཁྲབ་གྱོན་པ་
མདུང་དར་ཐོགས་པ། འཁོར་གསེར་ཁྲབ་ཅན་དཔག་ཏུ་མེད་པས་བསྐོར་བ་
འབྲུག་ལ་ཞོན་ནས་འབྲུག་སྒྲ་སྒྲོགས་ཞིང་འོངས་ཏེ། ངའི་ཕོ་བྲང་དུ་འབྱོན་
དགོས་ཟེར་བ་བྱུང་། དེ་ནས་མི་རིང་བར་རྒྱ་ནག་ཧོར་དུས་ཀྱི་རྒྱལ་པོ་གོ་བེ་
ལས་སྔོན་གྱི་ལས་དང་སྨོན་ལམ་གྱི་འབྲེལ་པ་དང་། གྲུབ་ཐོབ་ཆེན་པོ་ཉིད་ཀྱི་
སྐུ་ཆེ་བའི་ཡོན་ཏན་རྣམས་ཐོས་པར་བརྟེན། གསེར་ཡིག་པ་བཏང་ནས་་་
གདན་འདྲེན་དུ་བྱུང་བའི་དུས་སུ། འབྱོན་ནམ་མི་འབྱོན་དགོངས་པ་ལ།
ཀླུ་རྒྱལ་སྔགས་ཀྱི་བདག་པོ་དང་དགའ་པོ་ཐ་དད་མེད་པའི་རྫུ་འཕྲུལ་འཇའ་འོད་
ལྟ་བུ་བསྟན་ཅིང་འཕྲིན་ལས་ཐམས་ཅད་རྫོགས་པར་འགྱུར་ཟེར་བའི་ལྟས་་་
119



གཟིགས་ནས་འབྱོན་པར་ཞལ་གྱིས་བཞེས་ཏེ་གསེར་ཡིག་པ་སླར་བཏང་། དེ་
ནས་ འབྱོན་ པར་ཆས་ པའི་ ཚེ་ དཔལ་ ལྷ་ མོ་ནག་མོ་འབུམ་ དང༌ བཅས་ པས།
ཁྱེད་ཀྱིས་ད་རུང་བྱ་བ་མང་པོ་སྒྲུབ་ལོང་ཡོད་ཀྱི་ནོར་ཐམས་ཅད་མལ་དུ་ཞོག་
ཟེར་བ་བྱུང་། དེ་ནས་ཧོར་ཡུལ་དུ་མ་ཕེབས་ཀྱི་བར་དུའང་ཁམས་ཕྱོགས་སུ་
སངས་རྒྱས་བསྟན་པ་དར་ཞིང་རྒྱས་པ་དང་། སྡེ་དགོན་གོག་པ་རྣམས་གསོ་བ་
དང༌། ལམ་ན་ཡོད་པའི་སྐྱེ་བོ་རྣམས་ཀྱི་དོན་རྒྱ་ཆེན་པོ་མཛད་དེ། རྒྱལ་བུ་
གོ་བེ་ལ་དམག་ཆེན་པོའི་ཚུལ་གྱིས་བྱོན་པ་དང་། རོང་ཡུལ་གསེར་སྟོད་ཅེས་
བྱ་བའི་ས་ཆར་མཇལ་ཞིང༌། དེ་ནས་ཕོ་བྲང་འུ་ཏོར་ཕེབས་ནས་རྒྱལ་འབངས་
ཐམས་ཅད་ཀྱི་བསྙེན་བཀུར་རྒྱ་ཆེན་བྱས། མུ་སྟེགས་ལྟ་བུའི་ཆོས་ལོག་ཡོད་པ་
རྣམས། ཐུགས་རྗེ་དང་རྫུ་འཕྲུལ་གྱིས་བཏུལ། རྒྱལ་བུ་སྲས་དང་བཙུན་མོར་
བཅས་པ་རྣམས་ཀྱི་རྒྱུད་བྱིན་གྱི་བརླབས་པའི་ཚེ། བྱང་ཆུབ་སེམས་དཔའ་
ནོར་བཟང་དང་ཀླུ་སྒྲུབ་ལ་སོགས་པའི་གཟིགས་སྣང་མང་པོ་བྱུང༌། །
གྲུབ་ཆེན་ཧོར་ཡུལ་དུ་ཕེབས་ཤིང་། གོ་བེ་ལ་དང་མཇལ་བའི་ལོ་འདི་
གྲུབ་ཆེན་ ཉིད་ ཀྱིས་ དགུང་ལོ་ ལྔ་ བཅུ་ བཞེས་ པ་ ཤིང་ ཡོས་ ཀྱི་ ལོ་ ཡིན་ ཞིང་།
ཤིང་འབྲུག་ལོར་ས་པཎ་ཁུ་དབོན་གསུམ་རྒྱལ་བུ་གོ་དན་གྱིས་སྤྱན་དྲངས་ནས་ལོ་
ངོ་བཅུ་གཅིག་སོང་བར་སྣང་། དེས་ན་ཕྱིས་ཀྱི་བླུན་པོ་སྙིང་ཕོད་ཅན་འགའ་
ཞིག་གིས། ས་སྐྱ་པའི་ཕོ་རུས་ལ་བསམ་ནས། གྲུབ་ཐོབ་བླ་ཆེན་འཕགས་
པའི་མིན་པ་མཛད་པ་སོགས་ཅལ་ཅོལ་མང་དུ་སྨྲ་བ་ལ་རིགས་མཐུན་འགའ་ཞིག་
གིས་ཚད་མར་བྱེད་པ་ནི་ཆེས་ཡ་མཚན་པའི་གནས་སུ་སྣང་ལ། ཡིག་ཚང་
མཁྱེན་པའི་ས་སྐྱ་པའི་དཔྱོད་ལྡན་དག་ནི་དེའི་རྗེས་སུ་འབྲང་བར་མི་སྣང་ངོ༌། །
དེར་རྒྱལ་བུ་དང་ཡོན་མཆོད་འཕྲོད་པས་རྟག་ཏུ་བཞུགས་པར་གསོལ་བ་
བཏབ་ཀྱང་། མ་འོངས་པ་ན་ཆགས་སྡང་གི་རྩོད་པ་མང་པོ་འོང་བར་མཁྱེན་
ཞིང་། ཐུགས་རྗེ་ཆེན་པོས་ཀྱང་། འདི་ན་ཡུན་རིང་མ་འདུག་ཅིག །ཆགས་
120



སྡང་མང་པོ་འབྱུང་བར་སྣང་། །བྱང་ཕྱོགས་ཡངས་པ་ཅན་གྱི་ཡུལ། །ཀུན་
གྱིས་བཀུར་བའི་གནས་སུ་འདོངས། །ཞེས་གསུངས་པ་དང༌། མགོན་པོ་
ནག་པོ་མེའི་ཕུང་པོ་དང་། མཚོན་ཆ་སྣ་ཚོགས་འཚུབ་མ་འཁྱིལ་བ་ལྟ་བུའི་
ནང་ན་བཞེངས་ནས་དུག་གསུམ་ཆགས་སྡང་རྩོད་པ་འོང་བས་འདིར་མ་་་་་
བཞུགས་གསུང་བ་དང་། བླ་མ་ཡི་དམ་མཁའ་འགྲོ་མང་པོས་ཀྱང་སྔོན་གྱི་
འབྲེལ་པའི་སྟོབས་ཀྱིས་བྱང་ཕྱོགས་སུ་འབྱོན་དགོས་པར་ཡང་ཡང་བསྐུལ་བས། །
ཞལ་གྱིས་མ་བཞེས་པས་རྒྱལ་པོ་ཡང་ཅུང་ཟད་ཡི་ཆད། དེ་ནས་བྱང་ཕྱོགས་མི་
ཉག་གྷའི་ཡུལ་དུ་བྱོན། གྲུབ་ཆེན་ཉིད་ལེགས་པར་བཀུར་བའི་རྒྱལ་པོར་གྱུར་
པ་ཚུན་གྱི་འཁོར་སློབ་མང་པོ་ཡུལ་དེར་སྐྱེས་ཤིང་གདུལ་བྱ་དུས་ལ་བབས་པར་
དགོངས་ནས། ལྷ་ཁང་དང་སྡེ་མང་པོ་བཙུགས་ཤིང་། ཁྱད་པར་མི་ཉག་གི་
ཡུལ་གོ་ར་ཉ་ཕེབས་པའི་ཚེ། རླུང་མི་ཉག་གི་ཡུལ་གཡོ་ནུས་པ་ཙམ་བྱུང་བའི་
དུས་སུ་མགོན་པོ་བེར་ནག་ཅན། སྐུ་ཤིན་ཏུ་ཆེ་བ་ཞབས་ཡ་གཅིག་བཞག་ན་
འཛམ་བུ་གླིང་དུ་མི་ཤོང་བ་ཙམ་གཟིགས་པས་ཚེ་རབས་མང་པོའི་གདུལ་བྱ་མི་
ཉག་ན་ཡོད་པའི་ཕྱིར། ལྷ་ཁང་གི་སྡེ་ཚུགས། ཁྱེད་ཀྱི་རྟ་སྒ་དེ། དེར་ཞོག་
དང་ས་སྲུང་རྒྱལ་པོས་ཐོས་ནས་འཛམ་གླིང་ཁྱབ་པའི་སྙན་པ་འབྱུང་། ཞེས་
གསུང་བ་དང་། གཞན་ཡང་དཔལ་ལྷ་མོ་དང་རྣམ་ཐོས་སྲས་གསེར་གྱི་མཆེ་བ་
ཅན་དང༌། མཁའ་འགྲོའི་ཚོགས་རྣམས་ཀྱིས། འཇིག་རྟེན་པ་རྣམས་ངོ་
མཚར་ཞིང་། །བསྟན་པ་རྒྱ་མཚོ་འབྱུང་བའི་ཕྱིར། །གནས་འདིར་ཅུང་ཞིག་
བཞུགས་པ་དང༌། །གཙུག་ལག་ཁང་ཆེན་བཞེངས་པར་ཞུ། །ཞེས་ཡང་ཡང་
བསྐུལ་བས་ཞག་བརྒྱའི་ནང་དུ་འཕྲུལ་སྣང་སྤྲུལ་པའི་ལྷ་ཁང་རྫོགས་པར་་་་་
བཞེངས། དེའི་དུས་སུ་དུ་མ་རོ་གཅིག་པའི་དབྱིངས་སུ་རྣམ་པར་སྣང་མཛད་
ཀུན་ཏུ་ཞལ། ཕྱོགས་བཞི་ན་རིགས་བཞི་ཕྱག་རྒྱ་དང་བཅས་པ་ཞིང་ཁམས་
ཐམས་ཅད་སྐུ་ལ་རྫོགས་ཤིང་། སྐུས་ཞིང་ཀུན་ལ་ཁྱབ། སྐུའི་རྒྱལ་བ་སྲས་
121



དང་བཅས་པས་ཕྱོགས་ཀུན་ཏུ་བསྐོར་ཞིང་ཁྱབ་པར་བཞུགས་པ་ཡུན་རིང་དུ་
གསལ་བར་གཟིགས་ཏེ། ཕྱིས་འཛམ་གླིང་རྒྱལ་པོ་ལ་དངུལ་བྲེ་སྟོང་ཙམ་ཞུས་
ནས། མི་ཉག་གི་ཡུལ་ཐམས་ཅད་དུ་ལྷ་ཁང་སུམ་སྟོང་ཙམ་ཞིག་གསོ་བ་དང་
གསར་དུ་མཛད། དེ་ནི་སྐུ་མི་ཟད་པ་རྒྱན་གྱི་འཁོར་ལོ་འབྱུང་བའི་སྔ་ལྟས་
ཙམ་ཡིན་པར་སྣང་། དད་པས་འདུས་པའི་སྐྱེ་བོ་དཔག་ཏུ་མེད་པར་དབང་
བསྐུར་ཞིང་། སྐུ་བཞི་ངོ་སྤྲོད་ཀྱི་ཁྲིད་ཀྱིས་ཐེག་པ་ཆེན་པོའི་ལམ་ལ་བཅུག
བདེ་མཆོག་དྲུག་ཅུ་རྩ་གཉིས་ཀྱི་དཀྱིལ་འཁོར་དང༌། སངས་རྒྱས་བདུན་དང་།
སྤྱན་རས་གཟིགས་དང་། འཕགས་མ་སྒྲོལ་མ་སོགས་ཡི་དམ་གཟིགས་སྣང་
རྒྱུན་ཆད་མེད་པར་བྱུང༌།
ཁྱད་ པར་ ཀུ་ རུ་ ཀུ་ འི་ ཞལ་ནས་ ལྕགས་ ཀྱུ་ལྟ་ བུའི་ འོད་ ཟེར་ སྤྲོ་ཞིང་།
འབྱོན་པར་བསྐུལ་བས་བྱང་ཕྱོགས་ལིང་ཇུའི་མཁར་དུ་བྱོན། དེར་ཟིན་ཤིང་
ལ་སོགས་པའི་རྟོག་གེ་པ་རྣམས་བདུད་ཀྱིས་རྒྱུད་བསྐུལ་ནས་ཕྲག་དོག་རླུང་ལྟར་
འཚུབ་པ་རྣམས། བྱིན་རླབས་ཀྱི་གཟི་བརྗིད་དང་རྫུ་འཕྲུལ་སྣ་ཚོགས་པས་
བཏུལ་ཞིང་ཕམ་པར་བྱས། རིགས་བཞིའི་མཁའ་འགྲོ་སྤྲིན་གཏིབས་པ་ལྟར་
གཟིགས་ཤིང་། རྡོ་རྗེ་མཁའ་འགྲོའི་ཞལ་ནས། ཡིད་འོང་མདངས་གསལ་
འཇའ་ཚོན་གསལ། ། མ་འཇིགས་མ་འཇིགས་རྣལ་འབྱོར་པ། །ང་ནི་སྣང་
སྲིད་དབང་གི་ལྷ། །དབང་མཆོག་དབང་དུ་བསྡུ་བར་བྱ། །ཞེས་མཁའ་་་
འགྲོའི་བརྡའ་སྐད་དུ་གསུངས་པ་གཧན། དེའི་ཚེ་ཡུལ་ཁམས་དེ་ཐམས་ཅད་
དབང་དུ་བསྡུས་ཤིང་དགྲ་རྣམས་གཉེན་དང༌། བར་ཆད་ཐམས་ཅད་དངོས་
གྲུབ་ ཏུ་ ཤར། ཐམས་ ཅད་ལ་སྐུ་བཞི་ངོ་སྤྲོད་ཀྱི་གནད་ཀྱིས། ཉིན་མེད་
མཚན་མེད་དུ་དབང་བསྐུར་བའི་ཚེ་དུ་མ་རོ་གཅིག་པའི་དབྱིངས་སུ། ཐུགས་
མི་བསྐྱོད་རྡོ་རྗེ་སེམས་དཔའ་ཐུགས་ཀྱི་རྒྱལ་བ་སྲས་བཅས་མཐའ་ཡས་པས་་་
བསྐོར་ཞིང་བཞུགས་པའི་སྣང་བ་ཡུན་རིང་པོའི་བར་དུ་བྱུང་བ་ནི། ཐུགས་མི་
122



ཟད་པ་རྒྱན་གྱི་འཁོར་ལོའི་སྔ་ལྟས་ཙམ་ཡིན་པར་དགོངས། །
དེ་ནས་ཡོས་ལོ་ཟླ་བ་བཅུ་གཉིས་པའི་ཚེས་གཅིག་གི་ཐོ་རངས་ཀར་ཚངས་
པ་དུང་ཐོད་ཅན་འོངས་ནས་འབྱོན་པར་བསྐུལ་བས་ཀོང་ཇོའི་མཁར་དུ་བྱོན།
བུད་མེད་ སེར་ མོ་ བུམ་ པ་ ཐོགས་ པ་ ཞིག་ གིས་ ནོར་ བུ་ རིན་ པོ་ ཆེ་ ཕུལ་ནས།
ཁྱེད་ཀྱི་ཡོན་བདག་ངས་བགྱི། ཡུལ་ཁམས་འདིར་འགྲོ་དོན་རྒྱ་ཆེན་པོ་འབྱུང་
ཟེར་བ་བྱུང༌། ཡུལ་དེ་དང་འབྲེལ་བའི་མི་ཉག་དང་ཧོར་གྱི་མཚམས་རྣམས་སུ།
རྒྱ་ཧོར་མི་ཉག་ལ་སོགས་པའི་མི་རིགས་མི་གཅིག་པ་ཐམས་ཅད་རང་དབང་མེད་
པར་འདུས་ཤིང༌། ས་གཡོ་བ་ཙམ་གྱིས་ ཐམས་ཅད་རང་དབང་མེད་པར་་
དབང་བསྒྱུར་པའི་ཚེ། དུ་མ་རོ་གཅིག་མཐའ་ཡས་པའི་དཀྱིལ་འཁོར་དུ་སྣང་
བ་མཐའ་ཡས་ལས་གསུང་གི་ལྷཀླཚོགས་འོད་ཟེར་དམར་པོའི་ཚུལ་དུ་འཕྲོ་ཞིང་
ཐིམ་པ་ཡུན་རིང་དུ་བྱུང་བ་ནི། གསུང་མི་ཟད་པ་རྒྱན་གྱི་འཁོར་ལོའི་སྔ་ལྟས་
ཙམ་དུ་དགོངས།
དེ་ནས་འབྲུག་ལོ་ཟླ་བ་གཉིས་པའི་ཚེས་གཅིག་གི་ཚེ། ཐང་ ལྷ་ དང་
བརྟན་མ་བཅུ་གཉིས་སོགས་བོད་ཡུལ་གྱི་གཞི་བདག་རྣམས་འོངས་ནས་ལན་
ཞིག་ བོད་ དུ་ འབྱོན་ པར་ གསོལ་ བ་ བཏབ་ པས། ཙོང་ ཁའི་ ཡུལ་ དུ་ བྱོན།
དེར་སེ་ཕུ་བྱ་རྒོད་ཀྱི་དགོན་པ་ན་བཞུགས་པའི་དུས་སུ། དུ་མ་རོ་གཅིག་གི་
དབྱིངས་སུ་འཕྲིན་ལས་ཡོངས་སུ་རྫོགས་པ་དོན་ཡོད་གྲུབ་པ་ལ། བྱ་བ་གྲུབ་
པའི་རྒྱལ་བ་སྲས་བཅས་རྣམས་ཀྱིས་བསྐོར་ཞིང་འོད་ཟེར་ལྗང་གུ་བྱང་ཕྱོགས་སུ་
འཕྲོ་ཞིང་ཕྱོགས་ཀུན་ཏུ་ཁྱབ་པ་ཡུན་རིང་དུ་བྱུང་བ་ནི་འཕྲིན་ལས་མི་ཟད་པ་
རྒྱན་གྱི་འཁོར་ལོའི་སྔ་ལྟས་ཙམ་ཡིན་པར་དགོངས། དེའི་དུས་སུ་ཞག་ཉི་ཤུ་རྩ་
གཅིག་གི་བར་དུ་ནམ་མཁའ་འཇའ་འོད་འཁྱིལ་ཞིང་མེ་ཏོག་གི་ཆར་བབས་པ་
བྱུང༌། དེར་མི་དཀར་དར་གྱི་རལ་ག་གྱོན་ཞིང་འོད་འཕྲོ་བ་ཞིག་གིས། ང་
གནམ་ལྷ་དཀར་པོ་ཡིན། བླ་མ་ཁྱེད་བྱང་ཕྱོགས་ཀྱི་ཡུལ་དུ་འབྱོན་པར་ཞུ་ཟེར་
123



བ་སོགས། ཡེ་ཤེས་པ་དང་འཇིག་རྟེན་གྱི་ལྷ་ཚོགས་མང་པོས་འབྱོན་དགོས་
པར་བསྐུལ་བ་བཞིན། རྒྱལ་པོ་ཆེན་པོ་མོང་གོར་གན་གྱིས་སྙན་པ་གསན་ནས།
གསེར་ཡིག་པ་སྟོབས་ལྡན་མང་པོ་སྤྱན་འདྲེན་དུ་མངགས་པ་འབྱོར། འབྱོན་
པར་ཞལ་གྱིས་བཞེས་ཤིང་བྱོན་པའི་ལམ་དུ་ཧོར་མི་ཉག་གི་མཚམས་སུ་ཆག་པའི་
གནོད་པས་ཉི་མ་འགྲིབ་པ་བྱུང་བས་རྡོ་རྗེ་སྲིན་པོའི་ལྟ་སྟངས་ཀྱིས་སྐད་ཅིག་ལ་
མེད་པར་མཛད། དེའི་ས་དང་བྱེ་མ་ཐམས་ཅད་ཀྱང་བྱིན་གྱིས་བརླབས་པས་
ད་ལྟ་ཡང་འབུ་སྦྲང་གི་གནོད་པ་བྱུང་ན་ཐུབ་པ་ཡོད་ཅེས་གྲགས། དེ་ནི་ཐུན་
མོང་གི་གྲུབ་རྟགས་འགོ་མ་ཙམ་ཡིན་གསུངས།
གཞན་ཡང་གསེར་ཡིག་པ་རྣམས་ཀྱིས་མངོན་སུམ་དུ་མཐོང་བའི་རྫུ་་་
འཕྲུལ་མང་པོ་བསྟན། ད་ལག་རྟར་ཕེབས་པའི་ཚེ་བྱང་ཕྱོགས་རྒྱ་མཚོར་ཐུག་
གི་བར་གྱི་ཀླུ་དང་ས་བདག་སོགས་གདུག་པ་ཅན་གྱི་ལྷ་འདྲེ་འཚོགས་ནས་བར་
ཆད་དང་ཉམས་ཚད་སྣ་ཚོགས་བྱས་ཤིང་། ཁྱད་པར་རྒྱལ་པོའི་ཕོ་བྲང་དུ་
ཕེབས་པར་ཉེ་བ་ན། གནམ་ལྕགས་ཀྱི་ཐོག་ཆར་བཞིན་དུ་ཕབ་པ་རྟ་མཆོག་གི་
རྒྱལ་པོའི་བརྟུལ་ཞུགས་ཀྱིས་ཟིལ་གྱིས་མནན་ཅིང་དབང་དུ་བསྡུས་ནས་དམ་ལ་
འདོགས་པར་མཛད་། འང་གི་བྱ་བའི་ཡུལ་དུ་རྒྱལ་པོ་ཆེན་པོ་ཡུམ་སྲས་འཁོར་
བཅས་དང་དུས་གསུམ་དུ་འབྲེལ་ཚུལ་སྣ་ཚོགས་ཐུགས་ལ་ཤར། དེ་ཡང་སྔོན་
གླང་པོ་ཆེའི་གཟུགས་ཀྱིས་སྡིག་སྤྱོད་ཀྱི་རྒྱལ་པོ་བཏུལ་ནས་གནས་སྤར་བ་དེ།
རྗེ་དུས་མཁྱེན་ཀམ་པོ་གནས་ནང་ན་བཞུགས་ཚེ་ཀམ་པོ་རྫ་ལ་བྱ་བར་བོན་པོ་
འབྱོར་པ་ཅན་ཞིག་ཏུ་གྱུར། ། ཞབས་ཐོག་ཐམས་ཅད་བསྒྲུབས་ཅི་ཡོད་ཆོས་
རྗེའི་ཕྱོགས་སུ་བཏང་བས་ཡོན་བདག་དགོན་པ་བར་གྲགས་པ་དེ། རྒྱ་མི་ཉག་
ཧོར་བོད་ཐམས་ཅད་ཀྱི་རྒྱལ་པོ་མོང་གོར་གན་དུ་གྱུར་ཏེ། སྔོན་གྱི་བཙུན་མོ་
སྲས་ཉེ་དུ་དམག་དཔོན་ལ་སོགས་པ་རྣམས་ཀྱང་དཔོན་མོ་ཨིལ་ཇིག་མ་དང་།
རྒྱལ་བུ་ཨ་རི་བོག་སོགས་སུ་སྐྱེས་པར་གཟིགས། དེས་ན་སྔོན་གྱི་བག་ཆགས་
124



ཀྱིས་རྒྱལ་བློན་འཁོར་བཅས་ཀྱིས་མུ་སྟེགས་ཨེར་ག་འོ་ཡི་གྲུབ་མཐའ་འཛིན་ཅིང་།
ཨེར་ཀའི་སློབ་དཔོན་མང་པོའི་དབང་དུ་གྱུར་པས་མུ་སྟེགས་སུ་འགྱུར་བ་མཁྱེན་
ནས། མོང་གོར་གན་གཅིག་པུ་ལམ་ལོག་པ་ལས་བསྐྱབ་པའི་ཆེད་ཁོ་ནར་རྗེ་
ཉིད་ཀྱིས་བསམས་བཞིན་དུ་སྲིད་པ་བཟུང་སྟེ། རྗེ་དུས་གསུམ་མཁྱེན་པས་
སེམས་ཅན་གཅིག་གི་དོན་དུ་བོད་ཡུལ་དུ་འོངས་ཤིང༌། ཡུན་རིང་དུ་མི་འདུག་
གསུང་བ་དེར་དགོངས།།
འབྲུག་གི་ལོ་ལ་ཕོ་བྲང་འུར་རྡོར་རྒྱལ་རྒྱུད་ཐམས་ཅད་འཚོགས་པའི་དུས་
སུ་ཕེབས་པའི་ཚེ། བྱང་ཆུབ་གྱི་སེམས་དང་སྤྱན་རས་གཟིགས་ཀྱི་ལྟ་སྟངས་
ཀྱིས་རྒྱལ་པོ་མོང་གོར་གན་བྱིན་གྱིས་བརླབས་ཤིང་དག་པའི་སྣང་བ་དུ་མ་བསྟན།
རྒྱལ་པོས་བར་ཆད་བཟློག་པར་གསོལ་བ་བཏབ་པས་ཞལ་གྱིས་བཞེས། ཟས་
ནོར་དང་རྒྱལ་སྲིད་ལ་ཕོངས་པ་མེད་པར་གནམ་ལ་མཆོད་ཅིང་། བླ་མའི་
གདན་གསོ་བ་དང་། བསྟན་འགྲོའི་དོན་རྒྱ་ཆེན་བསྒྲུབ་པ་དང་། བཙོན་
རར་གནས་པའི་ཉེས་ཅན་འདོན་པར་བཀའ་སྩལ་བས། རྒྱལ་པོས་ཀྱང་་་་
གསུང་བཞིན་དུ་མཛད། ཀླུ་བདུད་ཀྱི་གཟུགས་འཇིགས་སུ་ རུང་ བ་ དང༌།
རཱ་ཧུ་ལའི་རྣམ་འཕྲུལ་སོགས་ཀྱིས་ཐོག་སེར་ཆར་བཞིན་འབེབས་པ་སོགས་བར་
ཆད་དང་ཆོ་འཕྲུལ་སྣ་ཚོགས་པ་བྱུང་བ་རྣམས་ཁྲོ་བཅུའི་དཀྱིལ་འཁོར་ལས།
འཛམ་གླིང་ཁྱབ་པའི་མེ་དཔུང་སྤྲོས་ནས་བསྲེག་ཅིང་འདུལ་བའི་ཆོ་འཕྲུལ་
དངོས་སུ་བསྟན། ཧཱུྃ་གི་སྒྲ་སྒྲོགས་ཤིང་ཆིབས་རྒྱུག་མཛད། འབྲུག་ལོ་དགུན་
ཟླ་ར་བའི་ཚེས་དགུའི་ནམ་གྱི་ཆ་སྨད་ལ་མགོན་པོ་ལྷ་དམག་དང་བཅས་པ་ཧ་ཧ་
སྒྲོགས་ཤིང་སྤྲིན་ལྟར་གཏིབས་ནས། རྒྱལ་རྒྱུད་ཐམས་ཅད་འཚོགས་པའི་དུས་
སུ་འཇིག་རྟེན་ན་ཆེ་བའི་དངོས་གྲུབ་འབྱུང་བས། རྣལ་འབྱོར་པའི་ནུས་པ་
འདོན་པར་འཚལ་ལོ། ། ཞེས་བསྐུལ་བས། ཟིན་ཤིང་དང་ཏའོ་གསི་དང་
ཨེར་ཀའོ་ལ་སོགས་པའི་རྟོག་གེ་པ་རྣམས་ལ་ཟླ་བ་འདིའི་ཚེས་བཅུ་དགུ་ལ།
125



རང་ ཅག་ སྟོབས་དང་རྫུ་འཕྲུལ་འགྲན་པར་བྱ་ཡི་ཤོག་ཅིག ཅེས་ཕྱོགས་་་་
རྣམས་སུ་དྲིལ་བསྒྲགས་ཤིང་དུས་བོར་བས། སུས་ཀྱང་འགྲན་མ་ནུས་པར་
ཞབས་ལ་བཏུད། ལོ་དེའི་ཟླ་བ་དགུ་པ་ནས་བཅུ་གཉིས་པའི་བར་དུ་ཁྲོ་བཅུའི་
ཏིང་ངེ་འཛིན་གྱིས་ཁ་བ་དང་ལྷགས་པ་རྣམས་བཅད་ཅིང་། དྲོད་དང་ལྡན་
པར་མཛད་པས་ཧོར་གྱིས་མི་རྣམས་ངོ་མཚར་དུ་གྱུར། ཨ་ལ་གའི་ཕོ་བྲང་དུ་
རྒྱལ་པོ་ཆེན་པོ་སོགས་སྐལ་ལྡན་རྣམས་ལ་འཁོར་ལོ་སྡོམ་པའི་དཀྱིལ་འཁོར་དུ་
དབང་བསྐུར་ཞིང་། རྒྱལ་པོས་སྤྲུལ་པའི་དཀྱིལ་འཁོར་དངོས་སུ་མཐོང་བར་
བྱིན་གྱིས་བརླབས། གཞན་ཡང་ངོ་མཚར་གྱི་ཆོ་འཕྲུལ་མང་པོ་བསྟན། གྲུབ་
ཆེན་ཉིད་འཁོར་ལོ་སྡོམ་པའི་དཀྱིལ་འཁོར་དུ་བཞེངས་ནས། ཕོ་བྲང་ནང་གི་
ཆང་མཛོད་ཐམས་ཅད་དུས་གཅིག་ལ་བཞེས་པའི་རྫུ་འཕྲུལ་བསྟན། འཕྲིན་
ལས་རྣམ་བཞིའི་སྒོ་ནས་རྗེ་འབངས་ཐམས་ཅད་ཀྱི་སྣང་བ་རང་དབང་མེད་པར་
འགྱུར་ནས། མུ་སྟེགས་ཀྱི་གྲུབ་མཐའ་ལས་རྗེ་འབངས་ ཐམས་ ཅད་བཟློག་
ཅིང༌། ནང་པ་སངས་རྒྱས་པའི་བསྟན་པ་ལ་བཙུད། དེའི་ཚེ་ན་བྲམ་ཟེ་ཆེན་
པོ་ས་ར་ཧ་ལ་གྲུབ་ཐོབ་བརྒྱད་ཅུ་རྩ་བཞིས་བསྐོར་ཞིང་། གྲུབ་ཐོབ་རེ་རེས་
ཀྱང་རྣལ་འབྱོར་དཔག་ཏུ་མེད་པ་འཕྲུལ་ཞིང་བྱང་ཕྱོགས་ཧོར་གྱི་ཡུལ་ཁམས་
ཐམས་ཅད་ཁྱབ་པར་གར་ལ་སོགས་པ་རྣམ་འགྱུར་བསམ་གྱིས་མི་ཁྱབ་པ་མཛད་
ཅིང་། རྗེ་འབངས་ཐམས་ཅད་བྱིན་གྱིས་རློབ་པ་དང་ཐིམ་པའི་སྣང་བ་ཉིན་
ཞག་གསུམ་ཙམ་ལ་བྱུང་བའི་དུས་སུ། ས་སྲུང་རྒྱལ་པོ་སེམས་གཟུང་འཛིན་
ལས་གྲོལ་ཞིང༌། རྗེའུ་འབངས་ཐམས་ཅད་བློ་ཡངས་པར་གྱུར་ནས། མཛོད་
ཀྱི་རྒྱལ་སྲིད་ཐམས་ཅད་ཆགས་ཐོགས་མེད་པར་ཀུན་ལ་བཀྱེ་བའི་དུས་སུ། བློ་
ཆེ་བ་དང་གཏོང་བ་ཆེ་བའི་སྒྲ་ཐོས་པ་ཡང་གྱུར། དེ་ཕྱིན་ཆད་རྗེ་ས་ར་ཧ་ལ་
གྲུབ་ཐོབ་བརྒྱད་ཅུ་རྩ་བཞིས་བསྐོར་བ་འདི་བྲི་བ་ཤིན་ཏུ་བྱིན་རླབས་ཆེ་བར་
འདུག་གསུངས། དེའི་ཚེ་ན་འཛམ་གླིང་གི་རྒྱལ་པོ་ལ་ནང་པ་སངས་རྒྱས་པའི་
126



སྡོམ་པ་ཟླ་བ་གཅིག་ལ་དུས་གསུམ་དུ་བསྲུང་དུ་བཅུག་ཅིང་། བྱང་ཆུབ་མཆོག་
ཏུ་སེམས་བསྐྱེད་ནས་དབང་བཞི་རྫོགས་པར་བསྐུར་ཞིང་། སྐུ་བཞི་ངོ་སྤྲོད་ཀྱི་
ཁྲིད་དང་བྱིན་རླབས་རྒྱུན་ཆད་མེད་པར་མཛད། རྒྱལ་པོ་ངེས་ཤེས་བརྟན་
ཅིང་ཉམས་མྱོང་བཟང་པོ་རྒྱུད་ལ་ཤར། ཆབ་འོག་གི་མི་སྡེ་ཐམས་ཅད་ཟླ་བ་
སོ་སོའི་དུས་ཆེན་རྣམས་ལ། སེམས་ཅན་གྱི་སྲོག་མི་གཅོད་ཅིང་ཤ་མི་ཟ་བར་
རང་རང་གི་གྲུབ་མཐའ་དང་མཐུན་པར་སྡོམ་པ་བསྲུང་དགོས་པའི་འཇའ་ས་
བསྒྲགས། དུས་ཆེན་བཞི་ལ་ཁྲིམས་ཀྱང་མི་གཅད་པར་དགེ་བ་ལ་བཀོད་པར་
བཀས་ གནང་། དེའི་ཚེ་ ན་ མཛོད་ ཐམས་ ཅད་ ཀྱི་ ཟས་ ནོར་ རྣམས་ ཀྱང་།
ལུགས་ལྔའི་བླ་མཆོད་རྣམས་ལ་ཕྱོགས་མེད་དུ་བཀྱེ་ཞིང་། སེམས་ཅན་རྣམས་
ལ་སྙོམས་པར་སྦྱིན་པ་གཏོང་བ་དང་། བཙོན་དོང་སྤྲུག་ཐེངས་བཅུ་གསུམ་
ཞུས་པ་གནང་ཞིང་ཐམས་ཅད་ཚེ་ཐར་དུ་བཅུག་པའོ། །
གུ་རུམ་ན་རྒྱལ་པོ་ཉིད་ཀྱིས་ཕྱག་ལེན་མཛད་ནས། འཛམ་བུ་གླིང་ན་
ཁྱད་པར་འཕགས་པའི་ལྷ་ཁང་ཆེན་པོ་བཞེངས་པ་དང་། རྒྱལ་ཁམས་ཐམས་
ཅད་ན་ལྷ་ཁང་མཆོད་རྟེན་ཞིག་པ་གསོ་བ་དང་། གསར་དུ་ལྷ་རྟེན་མང་པོ་
བཞེངས་པ་རྣམས་ལ་ཡུལ་ཁམས་ཀྱི་ནོར་མཛོད་ཐམས་ཅད་ཆགས་ཐོགས་མེད་
པར་བཀྱེ་བ་ལ་སོགས་པ་དཀར་པོ་དགེ་བའི་ཕྱོགས་བསམ་གྱིས་མི་ཁྱབ་ཅིང་
བརྗོད་ལས་འདས་པ། གྲུབ་ཐོབ་ཆེན་པོའི་བཀས་བསྐུལ་ནས་མཛད། དེའི་
ཚེ་རྒྱལ་པོའི་ཁྲིམས་འོག་ཏུ་ཚུད་ཚད་ཐམས་ཅད་མི་དགེ་བ་བཅུ་སྤངས་ཤིང༌།།
དགེ་བཅུ་ལ་མོས་ནས་གསང་སྔགས་རྡོ་རྗེ་ཐེག་པ་དར་བར་བྱས་ཤིང༌། ཐམས་
ཅད་ལ་སྨིན་གྲོལ་དབང་གི་རྒྱལ་མཚན་ཕྱར་བར་མཛད་ཅིང་། གསུང་ཡི་གེ་
དྲུག་མའི་རང་སྒྲ་ཕྱོགས་མེད་དུ་བསྒྲགས། རྒྱལ་པོ་ཆེན་པོའང་ལམ་རྣལ་མ་
རྟོགས་པས་ད་ནི་གར་སྐྱེ་གར་བྱུང་གར་གནས་ཀྱང་། འབྲེལ་པ་བཟང་ངན་
འབྲིང་གསུམ་ཐོགས་ཚད་རིམ་གྱིས་མཐོ་རིས་དང་ཐར་པ་ལ་འགོད་ནུས་ཞེས་
127



གསུངས།
དེའི་རྗེས་སུ་རྒྱལ་པོའི་ཁབ་ཧོར་དང་སོག་པོའི་ཡུལ་ཁམས་གྱི་ས་ཆ། ཆ་
ག་ཏའི་རྒྱལ་ས་ན་ཕེབས་པའི་དུས་སུ་དགོས་འདོད་ཆར་བཞིན་དུ་འབབ་ཅིང་།
ཕྱི་རོལ་མུ་སྟེགས་ཀྱི་ཚོགས་རྣམས་ཀྱང་དད་ཅིང་གུས་པ་སྤྲིན་ལྟར་འདུ་བའི་དུས་
སུ། སངས་རྒྱས་རིན་ཆེན་འབྱུང་ལྡན་དུ་མ་རོ་གཅིག་དང་ཐ་དད་མེད་པར།
ཡོན་ཏན་གྱི་རྒྱལ་བ་སྲས་བཅས་རྣམས་ཀྱིས་བསྐོར་བ། འོད་ཟེར་སེར་པོ་་
ཕྱོགས་ཀུན་ཏུ་ཁྱབ་པའི་དག་སྣང་ཡུན་རིང་དུ་བྱུང་བ་ནི་ཡོན་ཏན་མི་ཟད་པ་
རྒྱུན་གྱི་འཁོར་ལོའི་སྔ་ལྟས་ཙམ་ཡིན་ཞིང༌། ཡོན་ཏན་ཐམས་ཅད་རང་ཉིད་ལ་
རྫོགས་པར་དགོངས། དེ་ནས་རྒྱལ་པོ་དང་མཆོད་ཡོན་ལྷན་ཅིག་ཏུ་ལུ་པན་
ཤན་ན་ཕེབས་པའི་ཚེ། འཛམ་གླིང་བདག་པོར་ཧེ་རུ་ཀའི་དཀྱིལ་འཁོར་དུ་
དབང་བསྐུར་ཞིང་བྱིན་གྱིས་བརླབས། ལྟས་དང་ཆོ་འཕྲུལ་དཔག་མེད་བྱུང་
ཞིང༌། རྣལ་འབྱོར་མའི་ཞལ་ནས། གྲུབ་ཐོབ་གསུམ་གྱིས་བྱིན་བརླབས་་
ཤིང༌། །དྷརྨ་སིདྷི་ཞེས་བྱ་བ། །ཕྱི་ནང་གྲུབ་མཐའ་ཤན་འབྱེད་ཅིང་། །
སངས་རྒྱས་བསྟན་ལ་བྱ་བ་བྱས། །རྣལ་འབྱོར་དབང་ཕྱུག་ཨེ་མ་ཧོ། །ཞེས་
གསུངས། དེར་རྒྱ་ཧོར་གྱི་རྗེ་འབངས་ཐམས་ཅད་འདུས་ཤིང་། ཐམས་ཅད་
ཀྱིས་དད་པ་མོས་གུས་བཀུར་སྟི་རིམ་གྲོ་ཕུན་སུམ་ཚོགས་པ་མཛད་པའི་དུས་སུ།
དུ་མ་རོ་གཅིག་ཆོས་ཀྱི་དབྱིངས་རབ་འབྱམས་ཡུམ་ཆེན་མོ་ཤེས་རབ་ཀྱི་ཕ་རོལ་
ཏུ་ཕྱིན་མའི་སྐུ་གསུང་ཐུགས་ཀྱི་དཀྱིལ་འཁོར་དུ། སེམས་ཅན་དང་སངས་
རྒྱས་ཐམས་ཅད་གཅིག་ཏུ་ཡེ་ཤེས་ལྷུན་གྱིས་གྲུབ་པར་ཡུན་རིང་པོར་ཕྱོགས་མེད་
དུ་རྟོགས་ཤིང༌། ཀུན་ཁྱབ་ཀུན་གསལ་སྤྲིན་མེད་ནམ་མཁའ་ལ་ཉི་མ་ཤར་བ་
བཞིན་དུ་ཡུན་རིང་དུ་འཕེལ་འགྲིབ་མེད་པར་ཤར། ཧོར་དང་རྒྱའི་མཚམས་
སུ་ཐན་པ་ཆེན་པོས་མནར་བའི་ཚེ། རྒྱལ་པོས་གསོལ་བ་བཏབ་པས། གྲུབ་
ཐོབ་ཆེན་པོས་ཀླུ་རྒྱལ་སྔགས་ཀྱི་བདག་པོ་ཁ་རླངས་སྤྲིན་ལྟར་གཏིབས་པ་་་་་
128



གཟིགས་པ་ལ་ཆར་དབབ་པའི་བཀའ་བསྒོས་པས། ་ ཉིན་ཕྱི་མར་ཁ་བ་ཆེན་པོ་
ཕྱོགས་མེད་དུ་བབས། དེར་རྒྱལ་པོ་ཐུགས་དགྱེས་ནས་བླ་མ་དང་དགེ་འདུན་
རྣམས་ལ་གསེར་གྱི་འབུལ་བ་རྒྱ་ཆེ་བ་ཕུལ། རྒྱལ་པོ་དབྱར་བཞུགས་ཀྱིས་ཁྱི་
ཏན་དང་། ཡུལ་དང༌། ལུ་པན་ཤན་དང་། ཚན་གྱི་མཁར་རྣམས་སུ་རྡོ་རྗེ་
འཇིགས་བྱེད་ཞལ་བཅུ་དྲུག་པར་བཞེངས་ནས། སྣང་སྲིད་ཐམས་ཅད་ཞལ་
དུ་བརྔུབས་ཏེ་ཟླ་བ་གསུམ་གྱི་བར་དུ་ཐོག་སེར་དང་འབྲུག་སྒྲ་ཆར་རྒྱུན་དྲག་པོ་
རྣམས་ཟིལ་གྱིས་མནན་ཅིང་སྐེམ་པར་མཛད། ཡོན་མཆོད་རྒྱ་དང་མི་ཉག་གི་
མཚམས་སུ་བཞུགས་པའི་ཚེ། རྗེ་དུས་གསུམ་མཁྱེན་པ་སེང་གེ་ལ་ཆིབས་པ་
གྲུབ་ཐོབ་མང་པོས་བསྐོར་བའི་ཞལ་ནས། སངས་རྒྱས་ཀྱི་བསྟན་པ་ལ་འཕེལ་
འགྲིབ་འབྱུང་བས་ད་ལོར་བོད་ལ་གཤེགས་པར་ཞུ་གསུང་བ་བྱུང་། དེ་ལ་
བརྟེན་ནས་རྒྱལ་ཁམས་ཀྱི་འཕོ་འགྱུར་སྣ་ཚོགས་འབྱུང་བ་མཁྱེན་ཡང་། རྒྱལ་
པོས་སྨན་ཙེའི་ཡུལ་དུ་མཆོད་ཡོན་ལྷན་ཅིག་པར་འབྱོན་པའི་ཞུ་བ་ཕུལ་ཀྱང་།
ཞལ་གྱིས་མ་བཞེས་པར་ད་ནི་བོད་ཡུལ་དུ་བྱ་བ་རྒྱ་ཆེན་པོ་བསྒྲུབ་པའི་ཕྱིར་འགྲོ་
གསུངས། རྒྱལ་པོའང་དགྱེས་བཞིན་དུ་བསྙེན་བཀུར་འབུལ་ནོད་རྒྱ་ཆེན་པོ་
ཕུལ་ནས། བན་དེ་ཐམས་ཅད་ཁྱེད་ཤེས་སུ་ཆུག ། ཆོས་ཀྱི་ཁྲིམས་ལེགས་
པར་མཛོད་གསུང་བའི་ལུང་བྱུང་། །
དེ་ནས་གྲུབ་ཆེན་ཉིད་ཡར་བྱོན་ཅིང་ཐ་ཧུ་ཆུ་མ་མཁར་དུ་ཕེབས་པའི་ཚེ།
མཁར་ཉི་ཤུ་རྩ་བཞིའི་གསེར་ཤིང་དབང་པོ་རྣམས་འདུས་ནས། ཆུ་མ་མཁར་
འདིའི་ཕུ་ན་ནགས་རི་ཆེན་པོ་ཡོད་པ་ལ་དགོན་པ་བཏབ། མཁར་ཆེན་ངེད་
རྣམས་ཀྱི་བྱེད་ནས་བཞུགས་དགོས་ཟེར་བའི་དུས་ན། རྒྱལ་བ་ཤཱཀྱ་ཐུབ་པ་ལ་
སྤྲུལ་པའི་སྐུ་སྟེང་འོག་ཕྱོགས་མཚམས་ཁྱབ་པར་དུ་མ་རོ་གཅིག་གི་དབྱིངས་སུ་
གཅིག་གིས་གཅིག་མི་སྒྲིབ་པའི་སྣང་བ་ཡུན་རིང་དུ་བྱུང་བའི་དུས་སུ། འདུས་
བྱས་ཐམས་ཅད་མི་རྟག་ཅིང་སྒྱུ་མ་སྤྲུལ་པ་འདྲ་བའི་ཕྱིར་ན། གང་དང་གང་
129



ཡང་མི་བྱེད་ཅིང་སེམས་ཅན་རྣམས་ཀྱི་བསོད་ནམས་འགྲིབ་པའི་དུས་ལ་བབ་པོ་
ཟེར་བའི་རང་སྒྲ་ཕྱོགས་མེད་དུ་གྲགས་སྙམ་བྱུང་བ་ན་དེའི་དུས་ན། རྒྱ་རྣམས་
ལ་འདི་སྐད་སྨྲས་པ་ཡིན། སྔར་དུས་ལ་བབས་པའི་དུས་ན་འཛམ་བུ་གླིང་པའི་
དོན་བྱས་ཤིང་སེམས་ཅན་རྣམས་བདེ་བ་ལ་བཀོད་པ་ཡིན། ད་ཕྱིན་ཆད་དུ་ཟླ་
བ་མར་གྱི་ངོ་བཞིན་དུ་ཐམས་ཅད་ཀྱི་བསོད་ནམས་འགྲིབ་དོགས་ཡོད་པའི་ཕྱིར་
ན། གནས་དགོན་མང་པོས་ཅི་ཞིག་བྱ་བཟླས་ནས། བོད་ཀྱི་ཡུལ་དུ་རིངས་
པར་འོངས་པ་ཡིན་གསུངས།
ལྕགས་སྤྲེལ་ལོ་ལ་རྒྱལ་པོ་མོང་གོར་གན་སྨན་ཙེའི་ཡུལ་དུ་གནམ་ད་་་་
གཤེགས་ནས། དེའི་སྲས་ལ་སོགས་པས་རྒྱལ་པོ་ཨ་ལི་ཕོ་ག་ཁྲིར་བཏོན་རྒྱལ་པོ་
ཨེ་ཆི་གའི་དང་གོ་དན་སོགས་ཀྱིས་གོ་བ་ལ་ཤང་ཏོར་ཁྲིར་བཏོན། དེ་གཉིས་
འཁྲུག་ནས་ཨ་ལི་ཕོ་ག་ཧོར་ཡུལ་དུ་བྲོས་པ་ས་ཚལ་གྱི་སློབ་མ་ཁམས་པ་སྦ་རས་
ཞེབླ་པ་ཚེ་བདག་གྲུབ་པ་ཞིག་གིས་སྔགས་ཀྱི་མཐུས་བཀྲོངས། ལྕགས་བྱ་ལོར་
གོ་བེ་ལའམ་སེ་ཆེན་གན་དེ་འགྲན་ཟླ་མེད་པའི་རྒྱལ་པོར་གྱུར་པ་སྟེ། འཁྲུག་
རྩོད་ཀྱི་སྐབས་དེ་དག་ཏུ་གྲུབ་ཐོབ་ཆེན་པོ་ཉིད་བོད་དུ་ཕེབས་པར་དགོངས་ནས།
ཨི་ལ་ཞེས་བྱ་བ་སོག་པོའི་ཡུལ་དུ་ཕེབས་པའི་ཚེ། ཚེ་རབས་མང་པོའི་ལས་
ངན་ གྱིས་ འཐབ་ རྩོད་ འདི་ འདྲའི་ ནང་ ན་ འདུག་ དགོས་ པ་ དགོངས་ ནས།
ཞག་བདུན་གྱི་བར་དུ་སངས་རྒྱས་རྣམས་ཀྱི་ཐུགས་རྒྱུད་བསྐུལ་ཞིང་མཆོད་པ་
འབུལ་བ་དང༌། སྐྱེ་བོ་རྣམས་ལ་རས་ལ་སོགས་པའི་སྦྱིན་གཏོང་རྒྱ་ཆེན་པོ་
མཛད་པའི་དུས་སུ། ནུབ་གཅིག་རྣལ་ལམ་དུ་སངས་རྒྱས་ཤཱཀྱ་ཐུབ་པའི་སྐུ་
འདོམ་བཅུ་ཡོད་པ་ཙམ་ཞིག་སྤྲིན་མེད་པའི་ནམ་མཁའ་ལ། ཉི་མ་ཤར་བ་
བཞིན་དུ་གསལ་ཞིང་ཉི་མའི་འོད་ཟེར་ཕྱོགས་མེད་དུ་འཕྲོ་བའི་འོད་ཀྱི་སྒྲ་ལས།
ཁྱོད་རིང་པོར་མི་ཐོགས་པར་བོད་ཀྱི་ཡུལ་དུ་ཕྱིན་ཞིང་། སངས་རྒྱས་ཀྱི་སྐུ་
འདི་ཙམ་ཞིག་བཞེངས་པ་དང་། བདུད་ཀྱི་ཆོ་འཕྲུལ་ཞི་ཞིང་རྒྱལ་ཁམས་བདེ་
130



བར་འགྱུར་གསུངས་པའི་སྒྲ་གྲགས་པ་སྙམ་བྱེད་པའི་དུས་སུ། ཕྱི་ནང་གི་་
འཁྲུག་པ་འདི་འདྲ་བའི་དུས་ན་བོད་ཡུལ་དུ་ནི་ནམ་ཞིག་ཕྱིན། ལྷ་འདི་ཙམ་
པ་ག་ན་གྲུབ་སྙམ་པའི་དུས་སུ། ཡང་འོད་ཟེར་ལས་སྒྲ་གྲགས་པ། རྒྱལ་བ་
སྲས་བཅས་རྣམས་ཀྱིས་བྱིན་གྱིས་རློབ་པ་དང༌། འཇིག་རྟེན་སྐྱོང་བ་རྣམས་
ཀྱིས་གྲོགས་བྱེད་པའི་ཕྱིར་ན། ཐེ་ཚོམ་མི་ཟ་བར་གསོལ་བ་ཐོབ་དང་འགྲུབ་
པར་འགྱུར་ཞེས་གྲགས་པ་བྱུང་། དེ་ནས་སླར་ཡང་ཚུར་ལ་ཕེབས་པའི་དུས་སུ་
ཧོར་སོག་གི་མཚམས། ཨ་ རས་ཟེར་བའི་གངས་རིའི་རྒྱུད་ཆེན་པོ་ཞིག་ལ།
འཛམ་གླིང་གི་སྐྱོང་མ་རྣམས་གནས་པ་ཡིན་ཟེར་བའི་རྩར་ཕེབས་པའི་དུས་སུ།།
རྨི་ལམ་ན་རི་ནག་པོ་གནམ་ལ་ཟུག་པ་ཞིག་གི་རྩེ་མོ་ན། ཉིད་གཅིག་པུ་་་
བཞུགས་པ་ལྷུང་ལ་ཁད་ཀྱི་དུས་ན། རྟ་དཀར་པོ་བྱའི་འདབ་མ་ཡོད་པ་ལྟ་བུ་
ཞིག་བྱུང་བ་ལ་ཆིབས་ནས། རྟ་ལ་མིའི་ལག་པའི་སྤར་མོ་བཞིན་སྣང་བས།
བྲག་དེ་ལ་སྐད་ཅིག་ཙམ་གྱིས་འཛེགས་ནས། ཐང་ཡངས་ཤིང་རྒྱ་ཆེ་བ་ཉམས་
དགའ་བ་ཞིག་ཏུ་ཕེབས་པའི་དུས་སུ། ཞལ་ནས་རྟ་མཆོག་ཁྱོད་ནི་ངང་པ་
གསེར་ལྡན་འདྲ། །མི་མཆོག་ང་ནི་རྒྱལ་བུ་དོན་འགྲུབ་འདྲ། །འཇིགས་པ་ཆེ་
ལས་བདག་ནི་ཁྱོད་ཀྱིས་བསྒྲལ། །ཞེས་གསུངས་ཤིང་རྟ་དང་ཉིད་གཉིས་ཐ་
དད་མེད་པའི་སྐུ་ལས་འོད་ཟེར་ཕྱོགས་མེད་དུ་འཕྲོ་བའི་སྒྲ་ལས། ད་དུང་ཁྱོད་
ལ་གཟུགས་ཅན་དང་གཟུགས་མེད་ཀྱི་ཚོགས་ཐམས་ཅད་བདུད་དུ་ལངས་ནས་
འཇིགས་པ་ཆེན་པོ་འབྱུང་སྟེ། དེ་ཡིས་ཆེ་བ་བཏོན་ནས་རྣམ་པར་རྒྱལ་བར་
འགྱུར་རོ། ། ཟེར་བ་སྙམ་དུ་དགོངས་པ་ན་མནལ་སད་དེ། མནལ་སད་པ་
དང་མ་སད་པ་གཉིས་ཁྱད་མེད་པར་དག་པའི་སྣང་བ་བཟང་པོ་བྱུང༌། དེ་
ནས་རྒྱ་ཧོར་གྱི་ས་མཚམས་སུ་རྒྱལ་པོ་གོ་བེ་ལས་ཐོག་མར་རྒྱལ་པོ་ཉིད་ཀྱི་བླ་
མཆོད་དུ་བཞུགས་པར་གསོལ་བ་ལ་ཞལ་གྱིས་མ་བཞེས་ཤིང་གཞན་དུ་བྱོན་པ་ལ་
མ་དགྱེས་པའི་སྙིང་ནད་དང་། གཞན་དག་གི་དཀྲུག་སེལ་ལ་བརྟེན་ནས།
131



གྲུབ་ཐོབ་ཆེན་པོ་ལ་འཇའ་ས་དྲག་ཏུ་བསྒྲགས་ཤིང་གཤེད་མ་རྣམས་བཀོལ་ནས་
ཐབས་དུ་མས་སྐུ་སྲོག་ལ་བསྡོས་ཀྱང་། གཤིས་སྐྱེ་མེད་དུ་རྟོགས་པའི་དབྱིངས་
སུ་རོ་སྙོམས་ཤིང༌། རྩལ་འགག་པ་མེད་པའི་རྫུ་འཕྲུལ་དང་ནུས་པའི་སྟོབས་
ཀྱིས་ཟིལ་གྱིས་མནན་ནས། བདུད་བཞི་ལས་རྣམ་པར་རྒྱལ་བའི་ངང་ཚུལ་སྐྱེ་
བོ་ཐམས་ཅད་ལ་མངོན་སུམ་དུ་བསྟན་པ་སྟེ། རྣམ་ཐར་མྱ་ངན་འདས་པ་ཆུང་
བ་ལས། རྒྱལ་བུ་གོ་བེ་ལ་ཡི་རྒྱལ་སར་བྱོན། །རྒྱལ་པོའི་བཀའ་ཕབ་ཉེས་པ་
བསྒྲགས་པའི་ཚེ། །སྤྱན་རས་གཟིགས་དབང་ཐུགས་རྗེའི་བྱིན་རླབས་་་་་་་་
ཀྱིས། །སྒྲ་རྣམས་གྲགས་སྟོང་བྲག་ཆ་ལྟ་བུར་རྟོགས། །དར་ཡུག་བསྒྲིལ་མས་
དམ་དུ་བཅིངས་པའི་ཚེ། །འཇའ་ཚོན་ལྟ་བུའི་སྐུར་བསྟན་རང་སར་གྲོལ། །
དྲག་པོའི་དུག་བླུད་ཆད་པ་བཅད་པའི་ཚེ། །རྨ་བྱ་ལྟ་བུའི་སྐུར་བསྟན་དུག་
རྣམས་ཞི། །ཐུར་མ་གྲི་མཚོན་མདུང་སོགས་བརྒྱབ་པའི་ཚེ། །རྡོ་རྗེ་འཆང་གི་
སྐུར་བསྟན་རྡེག་མཁན་རེངས། །ཤིང་བཞིའི་རྩེ་ལ་བཅིངས་ཤིང་བསྐྱོན་པའི་
ཚེ། ། རྒྱལ་བ་རིགས་ལྔའི་སྐུར་བསྟན་བཅིངས་པ་གྲོལ། །ཁྲག་གི་རྩེ་ནས་
གཡང་ལ་བསྐྱུར་བའི་ཚེ། །བྱ་རྒྱལ་རྒོད་པོ་ལྟ་བུའི་རྫུ་འཕྲུལ་བསྟན། །ཆུ་
བོའི་གཞུང་དང་མཚོ་གཏིང་བསྒྱུར་ཙམ་ན། །གསེར་བྱ་ངང་པ་ལྟ་བུའི་རྫུ་
འཕྲུལ་བསྟན། །ཚེར་དོང་མེ་དོང་སྦལ་དོང་བསྐྱུར་བའི་ཚེ། །ཐུགས་རྗེ་ཆེ་
དང་དྲང་སྲོང་མེ་ལྷར་སྤྲུལ། །མེར་བསྲེགས་ཆད་པ་སྣ་ཚོགས་བཅད་དུས་་
སུ། །དཔལ་ལྡན་ལྷ་མོས་རླུང་དམར་རྫུ་འཕྲུལ་བསྟན། །ཞེས་དང་། གྲུབ་
ཆེན་ཉིད་ཀྱི་གསུང་རྣམ་ཐར་གདུག་པ་ཟིལ་གནོན་ལས། ཆོས་སྐུ་ར་་་་་
འབྱམས་རྟོགས་པ་ཡིས། །དམིགས་པ་མེད་པའི་འགྲོ་དོན་འགྲུབ། །དྲག་
ཅིང་གཏུམ་པའི་གདུལ་བྱ་ཡིས། །ཤིན་ཏུ་རྨད་པའི་ཚིག་ཕྱུང་ནས། །ཚ་ཞིང་
རྩུབ་པའི་མཚོན་ཕྱུང་སྟེ། །གཤིན་རྗེས་སྐྱེ་བོ་གཤགས་པ་བཞིན། །ཧ་ཧའི་
འཇིགས་སྒྲ་སྒྲོགས་པའི་ཚེ། །ཐུབ་པའི་བསྟན་པའི་རྒྱལ་མཚན་འཕྱར། །སྐྱེ་
132



མེད་ཞི་བ་ཏ་ལ་ལ། །ཨེ་མ་རྣལ་འབྱོར་རྨད་དུ་བྱུང༌། །ད་ནི་འཇིགས་པ་སྟོན་
ནོ་ཞེས། །བསྟན་པས་འཛམ་གླིང་ཁྱབ་པར་བྱས། །ཨུ་ཙུ་མ་ལ་སོགས་པ་
ཡི། །ཡི་གེའི་ཚོགས་དང་བྲལ་གྱུར་ཀྱང་། །སྣང་སྲིད་དཔེ་ཆར་ ཤར་བ་་་
ཡིས། །དགག་པར་ནུས་སམ་ ཨ་རེ་འཁྲུལ། །འོན་ཀྱང་ཆོས་ལ་བདག་པོ་
ཡོད། །fམཛེ་ལྷོག་ཕོལ་དང་སྨྱོ་འབོག་དང་། །རིམས་དང་ལྟས་ངན་་་་་
ཚོགས་ཀྱི། །བསྐལ་པའི་ཚུལ་ལ་ད་ཚུར་ལྟོས། །ལོག་ཆོས་པ་ཡི་ཁྲིམས་ལུགས་
ལས། །སྨ་ར་ཨག་ཚོམ་གཉན་པར་བཤད། །དེ་འདྲའི་ལུགས་ནི་ངན་པ་
ལ། །སྦྱར་ཚེ་གཤེད་མ་ཅིར་གྱུར་པའི། །ཚུལ་ལ་རབ་ཏུ་བལྟ་བར་གྱིས། །
བསྟན་སྲུང་མགོན་པོའི་བཀའ་འཁོར་རྣམས། །ཤ་ཁྲག་དམར་ལ་རོལ་པ་
མཐོང་། །དཔལ་ལྡན་ལྷ་མོའི་སྤྱན་སྔ་ན། །དམར་གྱི་རཀྟ་འཁྱིལ་་་་་་་་
མཐོང་། །ཚ་ཞིང་རྩུབ་པའི་གདུལ་བྱ་རྣམས། །ཤིན་ཏུ་སྐྲག་ཅིང་དངངས་
པར་མཐོང་། །ད་ནི་རྣལ་འབྱོར་འདི་སྐད་ཟེར། །ང་ནི་རང་བྱུང་རྡོ་རྗེ་་་
སྟེ། །རྡོ་རྗེ་རྒྱལ་ པོ་ རང་དབང་ཆེ། །ཆོས་སྐུ་སྐྱེ་བ་མེད་པར་རྟོགས། །
ལོངས་སྐུའི་ཡོན་ཏན་རབ་བརྒྱན་པས། །སྤྲུལ་སྐུ་འཇིགས་མེད་བརྟན་པ་་་་
ཐོབ། །ཚེ་འདིའི་འཇིགས་དང་བྲལ་བའི་ཕྱིར། །པདྨ་དབང་པོ་ རྒྱལ་པོ་་་
འདྲ། །fམ་རུངས་པ་ཡི་ལྷ་འདྲེ་དག ། ཐམས་ཅད་དམ་ལ་བཏགས་ནས་
བཞག ། མ་དག་པ་ཡི་ས་གཞི་ལས། ལེ་བར་ཉིས་བརྒྱ་འཕགས་པའི་ཚེ། །
ས་འཛིན་དེ་ཡི་ཕོ་ཉ་བ། །ཨེ་མ་རྒན་ཞེས་བྱ་བ་ཡོད། །སྡིག་པར་གྱུར་པའི་
སེམས་ཅན་ནི། །ལས་ཚར་ངན་ལ་ཞེ་བ་བཅད། །ཚིག་རྩུབ་གད་མོ་ཆེར་
སྒྲོགས་ལ། །ཡུལ་ཁམས་གང་བའི་ཐོག་སེར་འབེབས། །སྲིད་པ་འཁྲུགས་
པའི་ཤཱ་ཐུད་ཀྱིས། །རིགས་ཅན་མི་དང་འདབ་ཆགས་བྱ། །ཁྱི་གླང་རྔ་མོང་
ནོར་ལུག་སོགས། །གུར་དང་ཤིང་རྟར་བཅས་པ་དག །ཐམས་ཅད་རྒྱ་མཚོའི་
གླིང་དུ་བསྐྱལ། །ཀྱེ་མ་ཀྱེ་མ་མ་དག་པའི། །སྡིག་ཅན་འདི་དག་སྙིང་རེ་
133



རྗེ། །དཔལ་ལྡན་ལྷ་མོའི་དམག་ཚོགས་ཀྱིས། །དམ་ཚིག་ལྡན་པའི་རྣལ་་་
འབྱོར་ལ། །སྡང་བའི་དགྲ་ལ་སྦྱོ ་སྦྱོ ་ཟེར། །གཟའ་བདུད་དམུ་བཙན་
ཐམས་ཅད་ཀྱིས། །འཕྲིན་ལས་ཐམས་ཅད་སྒྲུབ་པོ་ཞེས། །རང་བྱུང་རྡོ་རྗེ་ལ་
གཏོགས་པའི། །བུ་སློབ་ཡོན་བདག་འཁོར་བཅས་རྣམས། །ཐམས་ ཅད་་་་
སེམས་ཀྱི་དཔའ་རྩལ་སྐྱེད། །དེ་ཚེ་རྣལ་འབྱོར་འདི་སྐད་ཟེར། །ཆོས་སྐུ་
རྟོགས་པའི་རྣལ་འབྱོར་ལ། །དུག་གསུམ་རང་བཞིན་རྣམ་དག་པས། །མེ་ཆུ་
འབྱུང་བའི་འཇིགས་དང་བྲལ། །སྡང་སེམས་ལྡན་པའི་དགྲ་བོ་དག ། ཆོ་
འཕྲུལ་འདི་ལ་ད་ཚུར་ལྟོས། །སྣང་སྲིད་དབང་དུ་འདུས་པ་ཡིས། །རླུང་
སེམས་གཉིས་ལ་འཁོར་ལོ་བསྐོར། ། གང་དུ་ཕྱིན་ཡང་དགྲ་དང་བྲལ། །ཞེ་
སྡང་ཅན་ལ་འདི་སྐད་སྨོས། །དུས་ཀྱི་ཐ་མར་གྱུར་པ་དང༌། །ཕྲག་དོག་ཅན་
གྱི་ཚིག་རྩུབ་སྨྲས། །ས་འཛིན་རྒྱལ་པོ་རབ་ཏུ་ཁྲོས། །གཤེད་མ་པ་ལ་རང་
དབང་མེད། །ཁྲོས་འཁྲུག་རྔམས་པས་རབ་ཏུ་གཡོས། །རྣལ་འབྱོར་སེམས་
ལ་གཡོ་བ་མེད། །རང་སྣང་ལྷའི་གཞལ་ཡས་སུ། །བཀའ་བརྒྱུད་བླ་མ་ཐམས་
ཅད་དང་། །གྲུབ་ཐོབ་དཔའ་བོ་དཔའ་མོའི་ཚོགས། །ཉི་ཤུ་རྩ་བཞིའི་མཁའ་
འགྲོ་རྣམས། །མགྲིན་གཅིག་བསྡད་ནས་འདི་སྐད་གསུངས། །ད་ལྟ་མ་དག་
དུས་འདི་རུ། །སྡིག་ཅན་མ་རུང་འདི་ལྟ་བུས། །ཤིན་ཏུ་གདུལ་ནི་དཀའ་བ་
རུ། །མཚན་ལྡན་རྗེ་ལ་གསོལ་བ་ཐོབ། །འཆི་མེད་ཚེ་ཡི་དངོས་གྲུབ་་་་་་
འབྱུང་། །དུས་མིན་འཆི་བ་བཟློག་པར་ངེས། །སྐུ་གཟི་བརྗིད་ལྡན་པས་རབ་
བརྒྱན་ཏེ། །མགུར་དུ་ཤིས་པའི་སྒྲ་སྐད་གསུངས། །དེ་ཚེ་རང་བྱུང་རྡོ་རྗེ་
ཡིས། །ཆོས་སྐུ་རབ་འབྱམས་ལྟ་བ་རྟོགས། །ཡོན་ཏན་བརྒྱ་ཕྲག་ཐུགས་སུ་
ཆུད། །མཚན་དབྱངས་མགུར་གྱི་བུམ་པ་ནས། །བཀྲ་ཤིས་གསོལ་འདེབས་
འདི་ལྟར་བྱས། །ཡང་དག་དོན་གྱི་འོག་མིན་ན། །ཆོས་སྐུ་རབ་འབྱམས་ཀུན་
བཟང་ལ། །ཕྱག་འཚལ་ཉེ་བར་སྐྱབས་སུ་མཆི། །དུས་མིན་འཆི་བ་བཟློག་ཏུ་
134



གསོལ། །འོག་མིན་ཚད་མེད་གནས་མཆོག་ན། །བཞུགས་མཛད་རྡོ་རྗེ་་་
འཆང་ཆེན་ལ། །ཕྱག་འཚལ་ཉེ་བར་སྐྱབས་སུ་མཆི། །དུས་མིན་འཆི་བ་
བཟློག་ཏུ་གསོལ། །པདྨ་ཅན་གྱི་གནས་མཆོག་ན། །རང་བཞིན་ལྷུན་རྫོགས་
རིགས་ལྔ་ལ། །ཕྱག་འཚལ་ཉེ་བར་སྐྱབས་སུ་མཆི། །དུས་མིན་འཆི་བ་བཟློག་
ཏུ་གསོལ། །ཕྱོགས་བཞི་ཕྱོགས་མེད་གནས་མཆོག་ན། །རྩ་བ་བརྒྱུད་པའི་བླ་
མ་ལ། །ཕྱག་འཚལ་ཉེ་བར་སྐྱབས་སུ་མཆི། །དུས་མིན་འཆི་བ་བཟློག་ཏུ་
གསོལ། །ལྕང་ལོ་ཅན་གྱི་ཕོ་བྲང་ན། །གསང་མཆོག་རྡོ་རྗེ་འཛིན་པ་ལ། །
ཕྱག་འཚལ་ཉེ་བར་སྐྱབས་སུ་མཆི། །དུས་མིན་འཆི་བ་བཟློག་ཏུ་གསོལ། །ཤཱི་
ན་གར་ཡི་དགོན་པ་ན། །རྒྱལ་སྲས་ཏེ་ལོ་བཟང་པོ་ལ། །ཕྱག་འཚལ་ཉེ་བར་
སྐྱབས་སུ་མཆི། །དུས་མིན་འཆི་བ་བཟློག་ཏུ་གསོལ། །རི་པོ་གསེར་གྱི་དགོན་
པ་ན། །བཞུགས་མཛད་ནཱ་རོ་པན་ཆེན་ལ། །ཕྱག་འཚལ་ཉེ་བར་སྐྱབས་སུ་
མཆི། །དུས་མིན་འཆི་བ་བཟློག་ཏུ་གསོལ། །ལྗོངས་ཁ་བ་ཅན་གྱི་བྱང་ཕྱོགས་
ན། །སྐྱེས་མཆོག་མར་པ་ལོ་ཙཱ་ལ། །ཕྱག་འཚལ་ཉེ་བར་སྐྱབས་སུ་མཆི། །
དུས་མིན་འཆི་བ་བཟློག་ཏུ་གསོལ། །རྒྱལ་བའི་བཞུགས་གནས་ཏི་སེ་ན། །
བཞུགས་མཛད་མི་ལ་རས་པ་ལ། །ཕྱག་འཚལ་ཉེ་བར་སྐྱབས་སུ་མཆི། །དུས་
མིན་འཆི་བ་བཟློག་ཏུ་གསོལ། །བྱ་རྒོད་སྤུངས་པའི་སྒམ་པོ་ན། །བཞུགས་
མཛད་ཟླ་འོད་གཞོན་ནུ་ལ། །ཕྱག་འཚལ་ཉེ་བར་སྐྱབས་སུ་མཆི། །དུས་མིན་
འཆི་ བ་བཟློག་ ཏུ་ གསོལ། །ལུང་བསྟན་གངས་རིའི་ གནས་ མཆོག་ན། །
བཞུགས་མཛད་དུས་གསུམ་མཁྱེན་པ་ལ། །ཕྱག་འཚལ་ཉེ་བར་སྐྱབས་སུ་་་
མཆི། །དུས་མིན་འཆི་བ་བཟློག་ཏུ་གསོལ། །ཀརྨ་སངས་རྒྱས་གདན་ས་་་
ན། ། རྣལ་འབྱོར་དབང་ཕྱུག་རས་ཆེན་ལ། །ཕྱག་འཚལ་ཉེ་བར་སྐྱབས་སུ་
མཆི། །དུས་མིན་འཆི་བ་བཟློག་ཏུ་གསོལ། །ཆོས་སྐུ་དྲི་མེད་ཞིང་ཁམས་
ན། །སྙིང་པོ་དོན་གྱི་རྗེ་བཙུན་ལ། །ཕྱག་འཚལ་ཉེ་བར་སྐྱབས་སུ་མཆི། །
135



དུས་མིན་འཆི་བ་བཟློག་ཏུ་གསོལ། །སྐུ་ལྔ་ཡོངས་རྫོགས་ཞིང་ཁམས་ན། །
བཞུགས་མཛད་རང་བྱུང་རྡོ་རྗེ་ལ། །ཕྱག་འཚལ་ཉེ་བར་སྐྱབས་སུ་མཆི། །
དུས་མིན་འཆི་བ་བཟློག་ཏུ་གསོལ། །ཕྱོགས་བཅུའི་སངས་རྒྱས་ཐམས་ཅད་
ཀྱི། །རྣམ་འཕྲུལ་བཀའ་བརྒྱུད་བླ་མ་ལ། །ལྷག་བསམ་དང་བས་གསོལ་བ་
འདེབས། །འཆི་མེད་རྡོ་རྗེའི་ས་ཐོབ་ཤོག ། དེ་ལྟར་གསོལ་བ་བཏབ་པའི་
ཚེ། །ཁམས་གསུམ་གང་བའི་འཇའ་ཚོན་འཁྲིགས། །མ་དག་སྐྱེ་བོ་དད་པར་
བྱས། །ཁྲིམས་གཅོད་རང་སེམས་ཁོང་དུ་ཆུད། ། ས་འཛིན་རྒྱལ་པོ་རབ་ཏུ་
ཁྲོས། །གཤེད་མ་རང་སྲོག་རང་ལ་ཕབ། ། དེ་ཚེ་བྱང་ཤར་མཚམས་ཕྱོགས་
ནས། །དཔལ་ལྡན་ལྷ་མོ་དྲེལ་ཞོན་མ། ། དམག་དཔུང་བཞི་ཁྲི་བཞི་སྟོང་
དང་། །མྱུར་མགྱོགས་དང་བས་རབ་ཆས་ཏེ། །ཧ་ཧའི་གད་མོ་ཆེར་སྒྲོགས་
ཤིང༌། །དམ་ཚིག་ལྡན་པའི་རྣལ་འབྱོར་ལ། །རྡུལ་ཕྲན་ཙམ་ཞིག་གནོད་གྱུར་
ཀྱང༌། །ཐལ་རྡུལ་བཞིན་དུ་མི་བརླག་རེ། ། དབུ་བསྙུང་བཞེས་ནས་གད་མོ་
སྒྲོགས། །དེ་ ཚེ་ མ་ ལ་ འཕྲིན་ ལས་ བསྐུལ། །དེ་ ནས་ ལྷ་ མོ་ རབ་ ཁྲོས་ ཏེ།
རླུང་ལྷ་ནག་མོ་ཞལ་གསུམ་པ། །འཇིགས་སུ་རུང་བའི་ཕོ་ཉ་བསྐུལ། །ཁམས་
གསུམ་གང་བའི་རླུང་ ཐོག་འབབ། །ས་རྡོ་རི་བྲག་ནམ་མཁའ་ལས། །སྨྱོ་
འབོག་ནད་ཀྱི་ཆར་པ་ཕབ། །གུར་དང་ཤིང་རྟ་ཐམས་ཅད་ཀྱང་། །བྱ་སྤུ་
གཏོར་བ་བཞིན་དུ་ཐལ། །མི་རྣམས་ཀྱེ་མ་ཀྱེ་ཧུད་འབོད། །ལྷ་རྣམས་དཀར་
པོའི་རྒྱལ་མཚན་འཕྱར། །དཔལ་ལྡན་ལྷ་མོ་འགྱིང་ཞིང་བསྒྲིངས། །སྡིག་
ཅན་ དགྲ་ ཡིས་ ལྷ་ འབོད་ ཅིང་། །དངངས་ སྐྲག་ མི་ བཟད་ འབོག་ ཅིང་ འ
གྱེལ། །ས་རྣམས་འདར་ཞིང་རི་རྣམས་གཡོས། །ལ་ལ་རིན་ཆེན་སྲོག་དང་
བྲལ། །ནད་ཀྱིས་བཏབ་པ་བསམ་མི་ཁྱབ། །ལ་ལ་བ་སྤུ་གཡོས་ཤིང་་་་་་
འདར། །ཀུན་ཀྱང་དད་པ་རབ་ ཏུ་ སྐྱེས། །སྔོན་ཆད་ཆོ་འཕྲུལ་འདི་ལྟ་་་་
བུ། །ཀུན་གྱིས་མཐོང་ངམ་ཐོས་པ་མེད། ད་ལྟ་མ་རུངས་འདི་ལྟ་བུ། །
136



སྡིག་པའི་ལས་ལ་ཟད་པ་མེད། །ཅེས་འབྱུང་། དེའི་ཚེ་ལྷ་མོས་རླུང་དམར་
གྱི་ཆོ་འཕྲུལ་བསྟན་ཚུལ་ཡང་ལྷ་མོའི་གླེང་གཞི་སོགས་ལས་འདི་ལྟར་འབྱུང་སྟེ།
དཔལ་ལྷ་མོ་ལ་གསོལ་བ་བཏབ་པས་དྲེགས་པ་ཕོ་དགུ་མོ་དགུའི་འཁོར་དང་
བཅས་པ་འཛམ་གླིང་ཁྱབ་པ་ཙམ་འདུས་ནས། རླུང་ནག་གི་ཚོགས་ས་གཡོ་རི་
འགུལ་བ་ཙམ་གྱིས་ལེ་བར་སྟོང་ཙམ་གྱི་རྒྱ་མི་རྣམས་ས་ལ་ཡོད་པ་གནམ་དུ་ཁྱེར།།
གནམ་དུ་ཡོད་པ་སར་བརྒྱབ་པ་སོགས་ཀྱི་ཆོ་འཕྲུལ་བསྟན། ཅེས་དང༌། རྒྱ་
ཧོར་གྱི་མཚམས་ཁ་བིང་ཧུ་ཞེས་པར། དཔལ་ལྷ་མོ་དྲེགས་པ་ཕོ་དགུ་མོ་དགུའི་
ཚོགས་དང་བཅས་པ་ཞལ་གཟིགས་ནས། མ་གཅིག་ལྷ་མོ་དཔལ་ལྷ་མོ། །
འཇིགས་པ་ཆེ་ལས་བསྒྲལ་བ་དང༌། །འཆི་མེད་ཚེ་ཡི་དངོས་གྲུབ་སྩོལ། །
སྟོན་པའི་བསྟན་པ་བདག་གིས་བསྲུང་། །འགྲོ་དྲུག་ལམ་སྣ་བདག་གིས་་་་་
འདྲེན། །མ་དུས་ལ་བབས་པོ་ས་མ་ཡ། །ཞེས་ཐུགས་དམ་གྱི་རྒྱུད་བསྐུལ་
བའི་དུས་སུ། མ་འཇིགས་མ་འཇིགས་རྣལ་འབྱོར་པ། །འཇིགས་པ་ཆེ་ལ་
ངས་བསྒྲལ་ལོ། །ཞེས་གསུངས་པ་སྙམ་དུ་དགོངས་པའི་ཚེ། དྲང་སྲོང་ཆེན་
པོ་ལྷ་དགུ་གདོང་མོ་བཞི་དང་བཅས་པས་ཕྱོགས་རྣམས་སུ་སྐར་མདའ་བཞིན་དུ་
འཕྲོས་ནས་ཐལ་བའི་དུས་སུ། ཆོ་འཕྲུལ་ཆེན་པོའི་སྟོབས་ཀྱིས་འཇིགས་པ་
ཐམས་ཅད་ཟིལ་གྱིས་མནན་ཅིང་ཞི་བར་མཛད། ཅེས་འབྱུང༌། །
དེའི་དུས་སུ་ལྷ་ཆེན་པོ་འཛམ་གླིང་རྒྱན་སྐུ་ཚད་འདོམ་བཅུ་དང་ལྡན་པ་
ཙལ་བཞེངས། ལྷ་བཟོ་བ་འཕན་ཡུལ་ན་པཀྴི་བྱ་བ་ཡོད། ཟངས་རག་རམ་པ་
ཟངས་ཁུང་ནས་ཐོན་བྱ་བ་དང་། ཉིད་ཀྱང་བོད་ཡུལ་དུ་མི་རིང་བར་འབྱོན་
པ་སོགས་བོད་དུ་འབྱམས་ཡིག་ཆེན་མོ་གནང་ནས། ཉེ་གནས་འདན་སྒོམ་ལ་
གསེར་དྲེལ་རྒྱབ་བདུན་སོགས་མཐའ་ཡས་པར་བསྐུར་ཏེ། འདམ་ཅོག་ཙེ་ལ་
ནས་གཎྜི་ར་མཐོང་བ་གྱིས་གསུང་སྟེ་བརྫངས། དེའི་ཚེ་ན་ཤང་པ་ཆོས་འབུམ་
གྱི་སྐྱེ་མཆེད་ཀྱིས། ལོ་སྟོན་ཟེར་བའི་སྔགས་པ་ཞིག་དང་། ཁྲག་སེང་བྱ་བ་
137



གཉིས་ཀྱི་གོང་ན་བཞུགས་པའི་རྗེ་རྒྱལ་ལ་དྲན་གསོས་ནས་རྒྱ་མཚོའི་འགྲམ་རྒྱ་
ནག་ཀེའུ་ཅུའི་མཁར་ཞེས་བྱ་བ། ཆུ་ངན་ཞིང་ཚད་པ་ཆེ་བས་ཡུལ་གཞན་གྱི་
སྐྱེ་བོ་སྡོད་དུ་མི་བཏུབ་པའི་སར་བསྐྲད་པའི་ཚེ། དེར་ཟླ་ངོ་བརྒྱད་ཙམ་དུ་
བཞུགས་པའི་ཚེ། འཕགས་པ་འཇམ་དཔལ་སྐུ་མདོག་སེར་པོ་ཞལ་བཅུ་་་
གཅིག་ པ་ ཕྱག་ སྟོང་ ཡོད་ པ། ཕྱག་ རེ་ རེ་ ན་ ལྷུང་ བཟེད་ རེ་རེའི་ ནང་ ན།
སངས་རྒྱས་སྤྲུལ་པའི་སྐུ་རེ་རེ་བཞུགས་ཤིང་། ཞབས་སྟོང་དང་ལྡན་ཞིང་འོད་
ཟེར་སེར་པོ་ལྟ་བུས་སྟེང་འོག་ཕྱོགས་མཚམས་ཁྱབ་པར་ཡུན་རིང་དུ་གསལ་བའི་
ཞལ་ནས་མ་འོངས་པའི་དུས་སུ། རྒྱ་མི་ཉག་ལ་སོགས་པ་རྒྱ་མཚོ་ལ་ཐུག་གི་
བར་དུ་ཁྱོད་ཀྱིས་འདུལ་ཞིང་གྲོལ་བར་འདུག་པའི་ཕྱིར་ན། ཡུལ་ཁམས་འདི་
རྣམས་ལྷན་སྐྱེས་ཡེ་ཤེས་སུ་བྱིན་གྱིས་རློབ་པ་དང་། ངེད་ཀྱིས་ཀྱང་དུས་གསུམ་
བྱིན་གྱིས་རློབ་པ་ཡིན་གསུང་བའི་སྒྲ་སྐད་ཕྱོགས་མེད་དུ་གསན་པ་ཡུན་རིང་དུ་
གྱུར་ནས། ཕྱིས་མི་ཉག་གི་འཕྲུལ་སྣང་སྤྲུལ་པའི་ལྷ་ཁང་གི་རྒྱབ་ངོས་ན། ཀ་
གླིང་གཅིག་ལ་དེའི་རྟོགས་བརྗོད་རི་མོར་འབྲི་བར་མཛད། གཞན་ཡང་་་་
འཕགས་པ་འཇམ་དཔལ་གྱི་བྱིན་རླབས་དང་ཆོ་འཕྲུལ་མང་པོ་བྱུང་ཞིང་དངོས་
སུ་མཇལ་ནས་ཞུས་ལན་ཉི་ཤུ་རྩ་གཅིག་པ་མཛད། འཇམ་དཔལ་ཡེ་ཤེས་་
སེམས་དཔས་བྱིན་གྱིས་བརླབས་པ་དང༌། ཤེས་རབ་ཆེན་པོའི་རྩལ་རྫོགས་
པའི་ཕྱིར་ན། འཁོར་བ་དང་མྱ་ངན་འདས་པའི་ཆོས་ཐམས་ཅད་ལ་མི་ཤེས་
པའམ། མ་རྟོགས་པ་གང་ཡང་མེད་པར་རང་བྱུང་ཡེ་ཤེས་སུ་རྫོགས་པའི་དུས་
སུ། ཀུན་མཁྱེན་རང་བྱུང་རྡོ་རྗེ་ཡིན་ཞེས་གསུངས། དེའི་ཚེ་ན་འཇམ་པའི་
རྡོ་རྗེ་བདེ་མཆོག་གི་ལྷ་ཚོགས་རྣམས་ཡུན་རིང་པོར་མངོན་དུ་གྱུར་ནས། · བདེ་
མཆོག་ལ་སོགས་གསང་སྔགས་ཐམས་ཅད་ཀྱི་སྒྲ་དང་དོན་མངོན་སུམ་དུ་མཁྱེན།
སྒྲ་སྐད་ཐམས་ཅད་ཐེག་པ་སྣ་ཚོགས་གྲུབ་མཐའི་ཕྱི་ནང་ཆོས་ཀྱི་འཁོར་ལོའི་སྒྲར་
གསན་ཞིང་། མཁྱེན་ནས་བསྟན་པ་རྒྱ་མཚོ་མཐའ་ཡས་སོགས་ཐེག་པ་དགུའི་
138



ཆོས་ཀྱི་འཁོར་ལོའི་བསྟན་བཅོས་ཕལ་ཆེར་དེ་ནས་གསལ་ཞིང་རྒྱས་པར་མཛད།
སྔགས་ཀྱི་བདག་པོ་ ཕོ་ཉར་བཀྱེས་ནས་ཆར་རྒྱུན་བསིལ་ངད་ཅན་ ཕབ་པས་་
ཐམས་ཅད་བདེ་སྐྱིད་དང་ལྡན་པར་གྱུར། རྣམ་པར་རྟོག་པ་ཡེ་ཤེས་སུ་མཐུ་
བརྟས་ཤིང་རྒྱ་རྣམས་ལ་ཐུན་མོང་གི་གྲུབ་རྟགས་སྣ་ཚོགས་བསྟན། ཐམས་
ཅད་ཡིད་ཆེས་པས་ཡོན་ཏན་སྙན་པ་ཕྱོགས་མེད་དུ་བསྒྲགས་པ་རྣམས་རྗེ་རྒྱལ་
འཁོར་བཅས་ཀྱིས་ཐོས་ནས་བྱོན་ཅིག་ཟེར་བའི་ལུང་བྱུང་བ་དང་། སླར་ཡང་
རྒྱ་མཚོའི་འགྲམ་དུ་ལོ་ངོ་གཉིས་བཞུགས།
དྲུག བོད་དུ་ཕྱག་ཕེབས་ནས་རྟེན་བཞེངས་
མཛད་པའི་ཚུལ།
དེ་ནས་ཕོ་བྲང་ཆེན་པོ་ཅང་ཏོ་མཁར་དུ་བྱོན། རྒྱལ་པོའི་ལོག་རྟོག་ཅུང་
ཟད་བྲི་ཡང་ད་དུང་བགམ་པའི་ཕྱིར། ཞག་བདུན་དུ་གསོལ་ཟས་མེད་པར་ལྷ་
ཁང་དུ་བཅུག་པའི་ཚེ། མཁའ་འགྲོས་འཚོ་བ་འདྲེན་པ་སོགས་ཀྱི་ཆོ་འཕྲུལ་
རྣམས་ཁང་པ་ཤེལ་ལྟར་བྱིན་གྱིས་བརླབས་ནས་ཀུན་གྱིས་མཐོང་བར་མཛད་དེ།
རྣམ་ཐར་བདུད་དཔུང་ཟིལ་གནོན་ལས། དེ་ནས་རྒྱལ་པོའི་ཁབ་ཏུ་བྱོན། །
དགྱེས་པའི་མཚན་མ་ཅུང་ཟད་ཙམ། །ད་དུང་མ་དད་དད་བྱའི་ཕྱིར། །སྤྱན་
རས་གཟིགས་ཀྱི་ལྷ་ཁང་དུ། །ཞག་བདུན་བར་དུ་གྲུབ་རྟགས་བསྟན། །སྒོ་ནི་
ལྕགས་གཟེར་ཁྲོ་ཆུས་བསྡམས། །སྲུང་བྱེད་སྐྱེ་བོ་སུམ་རིམ་གྱིས། །རེས་བྱས་
ནས་ནི་མེལ་ཚེ་བྱེད། །དེ་ཚེ་བདེ་ཆེན་ཉམས་དང་ལྡན། །ཉི་ཤུ་རྩ་བཞིའི་
གནས་མཆོག་ནས། །རྗེ་བཙུན་ལྷ་མོ་ཞལ་གཅིག་མ། །དངོས་སུ་བྱོན་ནས་མ་
བསྒྲིབས་ཞལ། །གསལ་བ་ཉིད་དུ་ཀུན་གྱིས་མཐོང་། །ཡེ་ཤེས་ཌཱ་ཀི་རྣམ་
བཞི་ཡིས། །ཧ་ཧ་ལ་ཡི་དུར་ཁྲོད་ནས། །བཅུ་དྲུག་གཞོན་ཤ་རབ་རྒྱས་་་
139



པའི། །བྲམ་ཟེའི་བུ་མོ་གསལ་ལྡན་མ། །གཙང་ཞིང་དྲི་མ་མེད་པ་ཞིག །
འཕོས་ནས་ལུས་སྲོག་བྲལ་བའི་རོ། །མཁའ་འགྲོས་བྱིན་གྱིས་བརླབས་ནས་
སུ། །ཚོགས་ཀྱི་འཁོར་ལོ་བསྐོར་རོ་ཞེས། །ཉི་ཤུ་རྩ་བཞིའི་ཊཱ་ཀི་རྣམས། །
མ་ལ་ཡ་ཡི་དུར་ཁྲོད་ནས། །དྲི་ཞིམ་རོ་མཆོག་ལྡན་པ་ཡི། །ཤིང་ཏོག་སྣ་
ཚོགས་བླངས་ནས་ཕུལ། །དཀར་ཕྱོགས་ནམ་མཁའི་ལྷ་བྲན་རྣམས། །རོ་
མཆོག་བརྒྱར་ལྡན་ཆར་དུ་ཕབ། །གསང་མཆོག་རྡོ་རྗེ་རྣལ་འབྱོར་མས། །བྷ་
ག་ལ་ཡི་ཕོ་བྲང་ནས། །བརྒྱུད་ལྡན་རྒྱལ་པོའི་གསོལ་ཟས་རྣམས། །སྣ་ཚོགས་
འོངས་ནས་རྟག་ཏུ་དྲངས། །ཕྱོགས་བཅུའི་རྒྱལ་བ་སྲས་བཅས་རྣམས། །ཡི་
དམ་ལྷ་ཡི་ཚོགས་རྣམས་ཀུན། །རྒྱུན་ཆད་མེད་པར་གསལ་བར་བཞུགས། །
དག་སྣང་ལྷ་ཡི་གཞལ་ཡས་སུ། །བླུན་པོ་རྣམས་ཀྱིས་རྟོགས་པར་བྱས། །ཞེས་
བྱུང་། དེ་དག་གི་ཚེ་ཡུལ་ཁམས་སུ་སྲུང་མ་རྣམས་ཀྱིས། མེ་ཆུ་རླུང་དམར་
ནད་ཡམས་སོགས་ཀྱི་བཀའ་ཆད་དྲག་པོ་དངོས་སུ་ཕབ་པས། རྒྱལ་པོ་གོ་བེ་
ལའང་ཤིན་ཏུ་འཇིགས་ཤིང་ཡོན་ཏན་གྱི་ཚོགས་བསམ་གྱིས་མི་ཁྱབ་པ་ལ་མཆོག་
ཏུ་ངོ་མཚར་བའི་དད་པས། གྲུབ་ཐོབ་ཆེན་པོའི་ཞབས་ཀྱི་པདྨ་བཏུད་དེ་གོང་
གི་འཕྲོར། དེ་ནས་དགུང་བདུན་འདས་པ་ན། །ས་བདག་རྒྱལ་པོ་དགའ་
བར་བྱས། །ཞབས་ཀྱི་པདྨོ་ཅོད་པན་ལ། །བླངས་ནས་དགྱེས་པའི་ཚིག་་་་
བརྗོད་དེ། །ཕྲག་དོག་ལྡན་པའི་གང་ཟག་ཀུན། །ཨེ་མ་ངོ་མཚར་མི་ཆེ་་་
འམ། །བསྒྲུབ་བརྒྱུད་འཛིན་པའི་སྒོམ་ཆེན་ཀུན། །བཀའ་བརྒྱུད་རྒྱལ་ས་མ་
ཟིན་ནམ། །དགེ་སློང་དགེ་འདུན་བཅས་པ་ཀུན། །ཤཱཀྱ་ཐུབ་བསྟན་པ་མ་
རྒྱས་སམ། །མཐུ་དཔུང་ལྡན་པའི་སྔགས་པ་ཀུན། །བསྟན་སྲུང་ཆེ་བ་མ་
བཏོན་ནམ། །ཞེ་སྡང་ལྡན་པའི་དཔའ་བོ་ཀུན། །ཞི་ཞིང་དུལ་བར་མ་བྱས་
སམ། །བྱང་སེམས་ལྡན་པའི་རྒྱལ་སྲས་ཀུན། །ཆོས་ཀྱི་རྒྱལ་མཚན་མ་་་་་
བཙུགས་སམ། །སྙན་རྒྱུད་ཟབ་མོའི་དོན་གདམས་པ། །ཀུན་གྱི་ཆེ་བ་འདོན་
140



པ་ཡིན། །དེ་ལྟར་གོ་བའི་གང་ཟག་ཀུན། །བཅུ་གསུམ་ཡི་གེའི་ཚོགས་ཆེན་
གྱི། །ས་ལམ་བགྲོད་པར་མི་དཀའོ། །ཞེས་གསུངས། དེའི་ཚེ་དད་པས་
འདུས་པའི་སྐྱེ་བོ་རྣམས་ཀྱིས་མཆོད་པའི་སྤྲིན་དཔག་པར་དཀའ་བས་མཆོད་
ཅིང༌། དེ་དག་ལ་ཉིན་མཚན་མེད་པར་ཆོས་ཀྱི་འཁོར་ལོར་བསྐོར་བས་དུས་
འདའ་ བར་ མཛད། རྒྱལ་ པོས་ ཀྱང༌ ནོངས་ པ་ བཟོད་ པར་ གསོལ་ ཏེ།
བཞུགས་པར་ཞུས་ཀྱང་། བཀའ་བརྒྱུད་ཀྱི་བླ་མ་རྣམས་ཀྱིས་བོད་དུ་འབྱོན་
དགོས་པར་ལུང་བསྟན་པས། ཀརྨ་པ་དེ་མ་ཤི་ཙོག་གེ་བསྡད་ཀྱང་ཙུབས་སེ་
མང་བ་སྟེ། ཀརྨ་པས་ཙབ་ཙུབ་འདི་བྱེད་ཀྱིན་འདུག འདི་བྱས་ཟིན་ཟེར་
བ་རྒྱལ་ཁམས་མིས་བཟླ་དོགས་ཡོད་པའི་ཕྱིར་དང་། གོང་ན་བཞུགས་པའང་
མི་མཉེས་དོགས་པའི་ཕྱིར་ན་ངེད་ཕྱོགས་མེད་ཀྱི་རྒྱལ་ཁམས་སུ་འགྲོ་བ་ཡིན་
གསུངས་ནས་མ་གནང་བས། གར་བདེ་བར་བཞུད་ལ་ངེད་ལ་སྨོན་ལམ་་་
བཟང་པོ་ཐོབ་ཅིག་གསུངས།
དེ་ནས་ཅོང་ཏོ་མཁར་ནས་མཚུར་ཕུའི་བར་དུ་ལོ་བརྒྱད་མཛད་ནས་བོད་
དུ་ཆིབས་ཁ་བསྒྱུར། རྒྱ་ཡུལ་ཧུན་ཅི་མཁར་དུ་ཕེབས་དུས། མ་མོ་འཁྲུགས་
པའི་ཁ་རླངས་ཀྱི་ནད་ཡམས་སྣ་ཚོགས་པས་ཡུལ་དེ་ཉོག་ཉོག་པོར་གྱུར་པ་ལ།
ཐུགས་རྗེ་ཆེན་པོས་བདེན་པའི་ཚིག་བརྗོད་ཅིང་། སྨན་གྱི་བླའི་སྐུར་བཞེངས་
ནས་བདུད་རྩི་ཞུ་བའི་འོད་ཟེར་གྱིས་སེམས་ཅན་རྣམས་ཀྱི་ནད་བསལ་བར་་
མཛད། སངས་རྒྱས་རྣམས་ཀྱི་ཞལ་ནས་སྡུག་བསྔལ་གྱི་ཟུག་རྔུ་འབྱིན་་་་
གསུངས་པ་གསན། རྫོང་དང་ཁྲོན་པ་དང་ཆུ་མིག་རྣམས་བྱིན་གྱིས་བརླབས་
པས་ཆུ་དེ་འཐུང་ཚད་ཀྱི་ནད་གདོན་ཞི་བ་བྱུང་བས་ཐམས་ཅད་དད་དེ་བསྙེན་
བཀུར་མཐའ་ཡས་པས་མཆོད། རྒྱ་བོད་གཉིས་ཀྱི་མཚམས་ཤིང་ཀུན་མཁར་
དང་ཉེ་བའི་ས་རྒྱ་ནག་གི་མགོར་ཕེབས་པའི་ཚེ། རྒྱུའི་ལྷ་འདྲེ་ཐམས་ཅད་ཀྱིས་
ཆོ་འཕྲུལ་བསྟན། རླུང་ནག་གིས་ས་རྡོ་ཁྱེར་བ་བྱུང༌། ཆིབས་རྟ་རྒོད་ཅིག་
141



ཡོད་པས་འཕག་ནས་སྐུ་ས་ལ་ལྷུང་། དེ་མ་ཐག་རྟ་མགྲིན་དབུ་དགུ་ཕྱག་བཅོ་
བརྒྱད་པར་བཞེངས་ཏེ། རྟ་སྐད་གཤུགས་གླུར་བླངས་པས་ཟིལ་གྱིས་མནན་
ཏེ་སྲོག་སྙིང་ཕུལ། མི་རྣམས་ཀྱིས་སྐུ་མདོག་ཤིན་ཏུ་དམར་བར་མཐོང་། རྒྱ་
ཧོར་མི་ཉག་ཡུ་གུར་སོགས་ཀྱི་སྐྱེ་བོ་ཐམས་ཅད་འདུས་པ་ཆོས་ལ་བཀོད། གར་
བྱོན་གྱི་ནད་ཡམས་ཆད། འཁྲུག་རྩོད་ཞི། དགོན་སྡེ་མཆོད་ཁང་འཁོགས་པ་
རྣམས་ གསོར་ བཅུག་ བནྡྷེ་ མི་ གཙང་ བ་ ཐམས་ ཅད་ ཚུལ་ ཁྲིམས་ ལ་ སྦྱར།
སྔགས་པ་རྣམས་བསྐྱེད་རྫོགས་ལ་བཀོད། བསྟན་པ་ཉི་མ་ཤར་བ་ལྟར་མཛད།
ཆོ་འཕྲུལ་བསམ་གྱིས་མི་ཁྱབ་པའི་རྣམ་ཐར་ལས། རྣལ་འབྱོར་དབང་སྡུད་རྡོ་
རྗེ་ཡང་། །ཨརྟ་ཧོར་གྱི་རྒྱལ་སར་ཕྱིན། །ལྟས་དང་ཆོ་འཕྲུལ་ཅིར་ཡང་་་་
བསྟན། །ངོ་མཚར་ལྟད་མོ་དཔག་མེད་མཐོང་། །ཡ་མཚན་བཀུར་སྟི་རྒྱ་ཆེན་
མཐོང་། །པདྨ་ཐོད་ཕྲེང་ཇི་བཞིན་དུ། །ཡུལ་རིས་རྒྱལ་ཁམས་བྱིན་གྱིས་་
བརླབས། །བདུད་དང་ལྷ་འདྲེ་ཟིལ་གྱིས་མནན། །ཚེ་རབས་མང་པོའི་སྔོན་
རོལ་ནས། །ཡོན་བདག་མཆོག་ཏུ་གྱུར་པ་རྣམས། །རྒྱལ་སྲིད་ཕོ་བྲང་མངའ་
བསྒྱུར་ཞིང་། །ཆོས་དང་དམ་ཚིག་སྨོན་ལམ་གྱིས། །ཚེ་རབས་འབྲེལ་པ་ཟབ་
པའི་ཕྱིར། །ཡོན་མཆོད་རྟེན་འབྲེལ་འགྲིགས་པར་བྱུང་། །འཛམ་གླིང་་་་་་
འཇིག་རྟེན་འདི་ཉིད་ན། །བརྟུལ་ཞུགས་གྲུབ་པའི་རྣལ་འབྱོར་པ། །ལྟས་
དང་ཆོ་འཕྲུལ་བསམ་མི་ཁྱབ། །འདི་རུ་ཅུང་ཟད་བྲིས་པ་ལགས། །འཛམ་
གླིང་ཡུལ་གྱི་བྱང་ཕྱོགས་སུ། །རཏྣ་བཛྲ་རྒྱལ་ཁམས་བསྐོར། །དོན་མེད་ས་
མཐར་བསྐོར་བ་མིན། །བྱ་བ་རྒྱ་ཆེན་བསྒྲུབ་པ་ཡིན། ། ཞེས་གསུངས།
དེའི་ཚེ་ན་ཀཾ་པོ་གནས་ནང་དེ། ཕལ་པོ་ཆེ་ནས་གསུངས་པའི་བྱང་ཆུབ་
སེམས་དཔའ་ཐུགས་རྗེ་ཅན་གྱི་གནས་ཡིན་ཞིང་། གཞི་བདག་རྡོ་རྗེ་དཔལ་
བརྩེགས་ས་ཐོབ་པའི་བྱང་ཆུབ་སེམས་དཔའ་སངས་རྒྱས་སྟོང་རྩ་གཉིས་ཀྱི་་
ཞབས་ཏོག་བྱེད་ཅིང་ཚེ་བསྐལ་པ་གཅིག་ཐུབ་པ་ཡིན་པས། དེས་ས་བདག་
142



འཁོར་དུ་བསྡུས་ནས། ཁྱོད་ཀྱི་བྱ་བ་ཐམས་ཅད་བསྒྲུབ་ཕྱི་མའི་མུ་མཐར་ཐུག་
གི་བར་དུ་ཁྱོད་ཀྱི་གནས་བསྲུང་བུ་སློབ་ཐམས་ཅད་བདག་གིས་བསྐྱང་བའི་ཕྱིར་
ན། སངས་རྒྱས་མར་མེ་མཛད་ཀྱི་སྐུ་ཞིག་བཞེངས་ཤིང་རབ་ཏུ་གནས་པར་
མཛོད། ཅེས་བསྐུལ་བ་དང༌། ཀརྨར་ཕེབས་ནས་མཚུར་ཕུར་འབྱོན་པར་
རྩོམ་པའི་དུས་ན། ཐུགས་རྗེ་ཆེན་པོའི་རྣམ་འཕྲུལ་མི་དཀར་པོ་འོད་ཀྱི་རང་
བཞིན་ཅན་ཞིག་གི་ཞལ་ནས། དགའ་ལྡན་ནས་མགོན་པོ་བྱམས་པས་འཇིག་
རྟེན་གྱི་ཁམས་རྣམས་ལ་འོད་ཟེར་བཀྱེ་ཞིང་། བྱིན་གྱིས་རློབ་འདུག་པའི་ཕྱིར་
ན། འདིར་བྱམས་པའི་སྐུ་ཚད་དང་ལྡན་པ་བཞེངས་དང༌། ངེད་ཀྱིས་ལྷ་
འདྲེ་མི་གསུམ་བསྐུལ་ཞིང་འཕྲིན་ལས་བྱིན་རླབས་ཆེན་པོ་འབྱུང་གསུང་བའི་
ལྟས་ཆེན་པོ་བྱུང་བས་ནོར་རྫས་དཔག་ཏུ་མེད་པ་བཞག་སྟེ། གནས་ནང་དུ་
མར་མེ་མཛད་དང་། ཀརྨར་མགོན་པོ་བྱམས་པའི་སྐུ་བཞེངས་པར་བཀས་
གནང་ཞིང་ཞལ་བཀོད་ལེགས་པར་མཛད། རྒྱལ་ཡུལ་དུ་ཕེབས་པའི་ཕྱིར་
ལམ་ཀརྨ་ན་འབུམ་ཐང་གི་སྟོད་དུ་ཆོས་ཁྲི་བརྩིགས་ཤིང་། ལན་བཞི་ཙམ་དུ་
གྲུབ་ཆེན་ཉིད་ཀྱིས་ཆོས་འཁོར་བསྐོར་ནས། འདི་ནའང་མཆོད་རྟེན་ཞིག་
གྱིས་དང༌། ཀརྨ་པའི་རུས་བུ་འཇུག་དགོས་པ་ཡིན། འགའ་ཞིག་གིས་་་་
བརྒྱུད་པ་གོང་མ་རྣམས་ཀྱི་གཉའ་ན་བྱས་ཟིན་ཟེར་ཡོང་ཤེས་ཏེ་གོང་མ་འོག་མ་
སུས་ཤེས། ཤེས་མི་ཡོད་ན་དཔང་པོ་གྱིས་གསུངས། ཡར་ལན་འདི་རེས་ད་
དུང་ཀརྨ་པ་རེ་ཞིག་མི་འཆི་བར་འདུག་གསུངས་ནས་ཚེམས་ཞིག་མཆོད་རྟེན་
ནང་དུ་གཞུག་པར་མཛད། ཕྱོགས་བཞིའི་མཐའ་དམག་བཟློག་པའི་རྟེན་
འབྲེལ་དུ་མཆོད་རྟེན་བཞུགས་པའི་ཁང་པར་སྒོ་བཞི་དོད་པར་མཛད། དེའི་
ཚེ་ཉེ་གནས་འདན་སྒོམ་གྱིས་མཚུར་ཕུར་མཆོད་ཁང་ཆེན་པོའི་དྲི་གཙང་ཁང་
ཁྱམས་དང་བཅས་པ་བརྩིགས་པས་སྣང་སྲིད་ཀྱི་ལྷ་འདྲེས་གྲོགས་བྱས་ཏེ་མྱུར་
བར་ཚར། ལྷ་བཟོ་དང་ཟངས་རག་ཀྱང་ཇི་ལྟར་གསུང་བ་ལྟར་བྱུང་། རུས་
143



ཤིང་ཚུགས་ནས་ལོ་གསུམ་ན་ལྷ་ཆེན་པོ་འདོམ་བཅུ་གསུམ་པ་ཟངས་རག་ལས་
ལུགས་སུ་བླུགས་པ་གྲུབ། རྒྱ་གར་གྱི་ཡུལ་གྲུ་ཞིག་ཏུ་ཧོར་དམག་དྲངས་ནས་
གཙུག་ལག་ཁང་ཆེན་པོ་ཞིག་གི་གཎྜིར་དང་གསེར་གྱི་བྱ་འདབ་དམག་གིས་ཧོར་
ཡུལ་ཁྱེར་བ་མི་འཚམ་པའི་ཆོ་འཕྲུལ་གྱིས་སུས་ཀྱང་བདག་གིར་བྱེད་མ་ནུས་པ།
གྲུབ་ཐོབ་ཆེན་པོས་ལྟས་ངན་གཡང་དུ་བླངས་ཏེ། རྒྱ་བོད་ཀྱི་མཚམས་ག་ཆུའི་
འགྲམ་དུ་རྫུ་འཕྲུལ་གྱིས་དྲངས་ཀྱང་རྟེན་འབྲེལ་ཞིག་མ་འགྲིག་པས་བྱ་འདབས་
གཡོན་ལས་མ་འདྲོངས་པར་དེ་ཉིད་དུ་མཛོད་ནག་ཆེན་མོ། ད་ལྟ་སུས་ཀྱང་
རེག་མི་ནུས་པ་ཞིག་ན་ཡོད། ཕྱིས་བྱ་འདབས་གཡོན་གྱི་ཆུང་བ་དེ་ཉིད་དུམ་
བུ་གཉིས་སུ་བྱས་ཏེ་རྒྱབ་མདུན་གྱི་ཐོག་ཏུ་བཀལ། བྱ་འདབས་ཆུང་བ་གཉིས་
སྟོང་པར་བཞགརྩེར་གཎྜི་ར་ཆེན་མོ་གསེར་བྱ་ཁྱུང་གི་གཏེར་ནས་བྱུང་བའི་་
གསེར་བྱ་ཟུང་དང་བཅས་པ་བཙུགས། དེའི་ཚེ་གྲུབ་ཐོབ་ཆེན་པོ་ཁམས་ནས་
ཡར་བྱོན་ཏེ་འདམ་ཅོག་རྩེ་ལར་ཕེབས། དབུས་གཙང་ན་ཡོད་པའི་ཧོར་བོད་
གྱི་མི་དཔོན། བླ་མ་དཔོན་ཆེན། ཟོན་འུའི་སྲིའི་མི་དཔོན་ཁྲི་དཔོན་རྣམས་
ཐམས་ཅད་ཀྱིས་སོ་སོ་ནས་ཇ་འདྲེན་བསུ་བ་བསྙེན་བཀུར་བྱས། ཚོགས་ཆོས་
ཆེན་མོ་གསུངས། ཞྭ་ནག་གི་བསྟོད་པ་ཡང་མཛད་པས་ཐམས་ཅད་མི་ཕྱེད་
པའི་དད་པ་སྐྱེས་ཏེ་མཚན་གྲུབ་ཐོབ་ཆེན་པོ་འབའ་ཞིག་ཏུ་སྒྲོགས། ཉེ་གནས་
སོགས་ཀྱི་ང་རྒྱལ་བཅག་ཕྱིར། ཅོག་ཙེ་ལ་དང་གནམ་ལ་དང་སྤྲིན་ལ་རྣམས་
ནས་ རིམ་ པར་ མ་ ཚར་ བ་ ཨེ་ ཡིན་ གཎྜི་ ར་ མ་ མཐོང་ གསུངས་ ཤིང་ བཀྱོན།
མཚུར་ཕུར་ཕེབས་ཚེ་མཆོད་ཁང་ཡང་ཆུང་། ལྷ་ཆུང་འདི་འདྲ་བ་གསུངས་
ནས་བཀྱོན། ཉེ་གནས་དང་ལྷ་བཟོས་ཉིད་ལྟ་བུར་མ་སོང་འདི་ལས་ཆེ་བ་བློ་
ཁོག་ཏུ་གཏན་མ་ཤོང་བ་ཡིན། ལར་ས་འདི་ཡངས་པ་ཞིག་ན་གཎྜིར་ཅོག་ཙེ་
ལ་ལས་ཐག་རིང་བ་ནས་མཐོང་ཞུས་པས། ད་སླར་ཆེར་གཏོར་ཐམས་ཅད་
ཡོད་དམ་གསུང་བ་ལ་དེ་མ་མཆིས་ལྷག་མ་རྣམས་ལ་ལྡེམ་གཉིས་དང་རིགས་ལྔ་
144



བཞེངས་ཞུས་པས་ཤིན་ཏུ་མཉེས་ཏེ། ལྷ་ལེགས་པར་གྲུབ་འདུག་ཁྱེད་ལ་་་
ཉམས་སད་བྱས་པ་ཡིན་གསུངས་ནས། སླར་བྱམས་པ་དང་སྤྱན་རས་་་་་
གཟིགས་རྒྱལ་བ་རིགས་ལྔ་རྣམས་ཀྱི་ལྷ་ཆེན་རེ་བཞེངས། གཙོ་བོ་དེ་བཞིན་
གཤེགས་པའི་རིང་བསྲེལ་བྲེ་གང་། རྗེ་སྒམ་པོ་པའི་ཐུགས་ལྗགས་སྤྱན་གསུམ།
དགྲ་བཅོམ་པ་ཉི་མ་གུང་པའི་ཚེམས། རྗེ་མི་ལའི་གསོལ་ཞལ། ཕྱག་འཁར།
སྐྱེར་སྒང་པའི་སྣམ་སྦྱར། ཉན་ཐོས་མཆོག་ཟུང་གི་ལྷུང་བཟེད་ར་ཁར་གསིལ་
སྣམ་སྦྱར། རྗེ་ཉིད་ཀྱི་ཚེམས་རིང་བསྲེལ་དང་བཅས་པ་གཉིས། གསེར་
དངུལ་གྱི་བཀའ་འགྱུར་པོ་ཏི་བརྒྱ་ལྔ་བཅུ། ཚོགས་དུང་དཀར་པོ་རྒྱང་གྲགས་
སོགས་མཐའ་ཡས་པར་བཞུགས། ལྷ་གཞན་རྣམས་ལའང་རིང་བསྲེལ་བཞིའི་
ཚོགས་ཀྱིས་བལྟམས་ཤིང་ཉིད་ཀྱི་ཚེམས་རིང་བསྲེལ་དང་བཅས་པ་རེའང་་་་
བཞུགས། གཟུངས་གཞུགས་གྲུབ་ནས་ལྷ་ཆེན་གཡོན་དུ་ཤིན་ཏུ་ཡོ་བས་ལྷ་
བཟོ་བས་ཐབས་མེད་ཅིང་སྡུག་བསྔལ་བའི་ཚེ། གྲུབ་ཐོབ་ཆེན་པོས་ཁྱོད་དེ་
འདྲ་མི་དགོས། རླུང་སེམས་ལ་རང་དབང་ཐོབ་པའི་རྣལ་འབྱོར་པ་ཡིན་པས་
བཅོས་ཀྱི་ཁྱོད་རང་ཚོད་གྱིས་ཤིག་གསུང་སྟེ། ལྷ་ཆེན་གྱི་མདུན་དུ་སྐྱིལ་ཀྲུང་
གིས་བཞུགས་ཏེ་རླུང་རོ་ལན་གསུམ་བུས་ནས་བུམ་ཅན་བཟུང་སྟེ། སྐུ་གཡོན་
དུ་ཡོན་པོར་མཛད་ནས་གཡས་སུ་རིམ་གྱིས་བསྲངས་པས་ལྷ་ཆེན་པོ་ཚེག་ཚེག་
ཟེར་ནས་འདྲོངས། དྲང་པོར་གྱུར་པ་ན་བླ་མ་རིན་པོ་ཆེ་ད་རན་ད་རན་ཞུས་
པས་ཤིན་ཏུ་ལེགས་པར་བྱུང༌། རྩ་རླུང་བསྒོམས་པ་ལ་ཡོན་ཏན་དེ་འདྲ་ཡོང་
བ་ ཡིན་ གསུངས། རབ་ གནས་ ལ་ རྒྱལ་ བ་ བྱམས་ པ་ འབྱོན་ པ་ ཡོད་ པས།
ཆོས་ཁྲི་ཆེན་པོ་རྩིགས་གསུང་སྟེ་བྱམས་པ་ཆོས་ཁྲི་བརྩིགས། གདུགས་རྒྱལ་
མཚན་གསེར་འཕན་དར་མོ་ཆེ་བཀྲ་ཤིས་ཁྲ་རིང་སོགས་ཆོས་ཁྲི་ནས་མཆོད་ཁང་
ཆེན་མོའི་བར་དུ་ཁྱབ། དེའི་ཚེ་དབང་པོ་རབ་ཀྱི་རྒྱལ་བ་བྱམས་པ་གཙུག་ཏོར་
དབུ་རི་དང་མཉམ་པ་དང་། ལ་ལས་ཁྲི་དེ་སྐུས་ཁྱབ་པའི་ན་བཟའི་ལྷུབས་ཁྲི་
145



ལས་འཕྱང་བར་མཐོང་། ཁ་ཅིག་གིས་གྲུབ་ཐོབ་ཆེན་པོ་ཉིད་སྐུ་ལྷ་ཆེན་ལས་
ཆེ་བར་དེར་བཞུགས། ཀརྨ་པ་གྲངས་མེད་པས་བསྐོར་ནས་ཕྱག་ནས་འཐོར་
བར་མཐོང་། ཐམས་ཅད་ཀྱིས་མཐུན་སྣང་དུ་གྲུབ་ཐོབ་ཆེན་པོ་ཉིད་སྐུ་སྔར་
བས་ཆེ་བ་ཞིག་བཞུགས་ནས་ཕྱག་ནས་མཛད་པ་དང་། ལྷ་ཆེན་གྱི་དྲུང་ན་
མཆོད་པ་མཛད་པ་དང་། བླ་ཡེལ་ཆེན་མོར་ཆོས་གསུང་བ་སྟེ། སྐུའི་བཀོད་
པ་གསུམ་དུས་མཉམ་དང་གཞན་ཡང་དུ་མ་མཐོང༌། ཟླ་བ་གཅིག་ཏུ་མེ་ཏོག་
གི་ཆར་དང་སྤོས་ཀྱི་དྲི་སྔོན་མ་ཚོར་བ་རྒྱུན་མ་ཆད། ལྷ་ཆེན་དཔལ་འབར་
འཛམ་གླིང་རྒྱན་དུ་མཚན་གསོལ། །རྗེ་དུས་མཁྱེན་གྱི་ཐུགས་ལྗགས་སྤྱན་་་་
གསུམ་བཞུགས་པའི་གདུང་རྟེན་བཀྲ་ཤིས་འོད་འབར་དང་། ཕྱིས་རྗེ་ཉིད་ཀྱི་
ཐུགས་ལྗགས་སྤྱན་གསུམ་བཞུགས་པའི་བཀྲ་ཤིས་ ལྷུན་གྲུབ་དང་ལྡེམ་ གཉིས་
རིགས་ལྔ་དང་བཅས་པ་དང་། ཕྱིས་ཐུགས་རྗེ་ཆེན་པོའི་ལྷ་ཁང་དང་ཡིག་
བཅུའི་ཁང་པ་མཛད་པའི་རྒྱལ་བ་རྒྱ་མཚོ་ཡང་ད་ལྟ་དེར་བཞུགས་ཏེ། བོད་
ཡུལ་ན་ཟླ་དང་བྲལ་བའི་གཙུག་ལག་ཁང་ཡིན་པས་དེར་རྡོག་པ་བཞག་པའི་སྐྱེ་
བོ་ལ་ངན་སོང་མེད་པར་རྗེ་ན་རིམ་ཐམས་ཅད་ཀྱིས་གསུངས་སོ། །
ལོ་རྒྱུས་རྒྱས་པ་ལས་ནི། ལྷ་ཆེན་འཛམ་གླིང་རྒྱན་སངས་རྒྱས་རྣམས་
ཀྱིས་བྱིན་གྱིས་བརླབས་ཁྲོ་བོ་རྣམས་ཀྱི་མཐུ་སྟོབས་དང་། ཆོས་སྐྱོང་རྣམས་ཀྱི་རྫུ་
འཕྲུལ་གྱིས་སྒྱུ་མ་ལྟ་བུར་རྣམ་པར་འཕྲུལ་ཞིང་བཞེངས་ནས་སྣང་བ་ཁྲི་ཐོག་ཏུ་
ཐོན་པའི་ཚེ། བདུད་དང་མུ་སྟེགས་ལོག་པར་ལྟ་བ་ཅན་ལ་དགའ་བའི་ལྷ་འདྲེ་
མཐུ་སྟོབས་ཅན་རྣམས་ཀྱིས་བར་ཆད་རྩོམ་ཞིང་ཐམས་ཅད་འཁྲུག་པར་བྱེད་
པའི་སྔ་ལྟས་སུ། ཞག་གཉིས་ལ་ས་འགུལ་ཐེངས་དྲུག་ཏུ་བྱུང་། ཀ་བ་འཐེན་
པའི་ཐག་པ་ཆད་ནས་བནྡེ་ལྷ་བཟོ་བ་རྣམས་དེའུ་བསད་བྱས། ལྷ་བཟོ་གྲྭ་པ་
ཕྱི་ནང་ཀུན་གྱི་སྙིང་དུ་བདུད་ཞུགས་ནས་འཐབ་རྩོད་ཀྱི་འཁོར་ལོ་ཆེན་པོ་བསྐོར་
བར་བརྩམས། དགེ་འདུན་ཚལ་པ་ལ་གཏོགས་པའི་སོ་ནམ་པ་འགའ་ཞིག་གི་
A
2
146



སྙིང་དུ་བདུད་ཞུགས་ནས། རྗེ་དུས་མཁྱེན་གྱི་དཔོན་པོ་བྱང་ཆུབ་འདས་ལམ་
ལ་བཀོད། ཡུལ་ཁམས་ཀུན་ཏུ་ནད་འཁྲུག་གནོད་པ་སྣ་ཚོགས་འབྱུང་བར་
འདུག་པ་ལ། སྔགས་འཆང་རང་བྱུང་རྡོ་རྗེས་དེ་རྣམས་བདུད་ཀྱི་ཆོ་འཕྲུལ་དུ་
གོ་ཞིང་རྟོགས་ནས་རྟ་མགྲིན་རྡོ་རྗེ་སྲིན་པོ་དང་། གསང་བ་མཆོག་གི་སྐུ་ཡཀྵ་
རྡོ་རྗེ་སྲིན་པོའི་ལྷ་ཚོགས་ཀྱི་དཀྱིལ་འཁོར་དུ་གསལ་ཞིང་བརྟན་པ་འཛམ་གླིང་
ཁྱབ་པ་ཙམ་དུ་ཞག་བདུན་གྱི་བར་དུ་ཐམས་ཅད་ཞལ་དུ་བསྟབས་ཤིང་ཟིལ་གྱིས་
གནོན་པའི་ཏིང་ངེ་འཛིན་གྱི་འོད་ཟེར་ཆོ་འཕྲུལ་ཆེན་པོ་བཀྱེ་ནས། བདུད་
དཔུང་ཟིལ་གྱིས་མནན་པའི་དུས་སུ་ས་རྡོ་རྩི་ཤིང་ནགས་ཚལ། ཁྱད་པར་་
མཚུར་ནང་ཕུ་མདའི་རི་ཀླུང་ཐམས་ཅད་རྡོ་རྗེ་སྲིན་པོའི་དཀྱིལ་འཁོར་དུ་བྱིན་
གྱིས་བརླབས། དགོས་སུ་དགོན་སར་གྱི་ཕར་ཐད་ཀྱི་བྲག་ལ་རྟ་མགྲིན་རྡོ་རྗེ་
སྲིན་པོའི་འོད་ཟེར་བརྟན་པར་བྱས་པས། རྟ་མགྲིན་རྡོ་རྗེ་སྲིན་པོ་ཡུམ་གསང་
ཡེ་དཔོན་གཡོག་གསུམ་མེ་རི་དང་བཅས་པ་རྒྱང་ནས་བལྟས་ཀྱང་གསལ་བར་
བསྟན་ཅིང་བྱིན་གྱིས་བརླབས། ཁམས་གསུམ་རྣམ་པར་རྒྱལ་བ་རྡོ་རྗེ་ལྟ་བུའི་
ཏིང་ངེ་འཛིན་གྱི་དཀྱིལ་འཁོར་དུ་ཆོས་ཐམས་ཅད་ཀྱི་ངོ་བོ་རང་བཞིན་མཚན་
ཉིད་རྣམ་པར་སྤྲོས་པ་ཏིང་ངེ་འཛིན་གྱི་རྒྱལ་པོས་རྒྱ་ཆེ་བ་འཛམ་གླིང་ཡང་ཞི་
རྒྱས་སུ་རབ་ཏུ་གནས་པར་བྱིན་གྱིས་རློབ་པ་དང་། ཁྱད་པར་དུ་ལྷ་ཆེན་པོ་
རབ་ཏུ་གནས་ཤིང་འགྱུར་བ་མེད་པ་བརྒྱ་རྩ་བརྒྱད་ཀྱི་འོད་ཟེར་འཕྲོ་འདུས་
མཚུར་ཕུའི་རི་བྲག་ཐམས་ཅད་ཀྱང་རྒྱལ་བ་སྐུ་གསུམ་གྱི་དཀྱིལ་འཁོར་དུ་བྱིན་
གྱིས་བརླབས་ཤིང་། རབ་ཏུ་གནས་པའི་འོད་ཟེར་ཏིང་འཛིན་ཕྱོགས་མེད་དུ་
སྤྲོས་པ་སྟེ། རི་བྲག་ཐམས་ཅད་ལ་འགྱུར་བ་མེད་པ་རྡོ་རྗེ་ལྟ་བུའི་ཏིང་ངེ་
འཛིན་གྱིས་རབ་ཏུ་གནས་པར་བྱས་ཤིང་། ཁྱད་པར་དུ་སོ་རང་ཟམ་ཁའི་རྡོ་
བ་ཞིག་ལ་ཏིང་འཛིན་གཏད་པས་འགྲོ་བ་མོས་ཤིང་ཡིད་ཆགས་པ་ཉེས་པའི་སྐྱོན་
རྣམས་འདག་པར་ནུས་པ་སྟེ། རྟེན་གྱི་བྱ་བ་དང་དགོས་པ་དེ་ཡིན་པའི་ཕྱིར།
147



ཀུན་བཟང་ཡངས་པའི་རྒྱུད་ལས། དེ་ཉིད་རྟོགས་པའི་རྣལ་འབྱོར་པས། །
བསྐལ་པ་བདུན་ནམ་ཉི་ཤུ་གཅིག །རབ་གནས་འཇིགས་པར་མི་འགྱུར་རོ། །
ཞེས་གསུངས་ཤིང་། སྐུ་གསུམ་ལྷུན་གྲུབ་ཀྱི་རབ་གནས་དང་ལྡན་པའི་རྟེན་ལ་
སེམས་ཅན་རྣམས་ཡིད་འཇུག་ཅིང་། ཆོས་ཐམས་ཅད་ཀྱི་དེ་བཞིན་ཉིད་ཀྱིས་
རབ་ཏུ་གནས་པའི་རྟེན་རྣམས་ཀྱི་དྲུང་དུ་སུས་ཕྱིན་ཀྱང་སེམས་གནས་ཤིང་
འབྲལ་མི་ཕོད་པ་དང༌། བདེ་གསལ་མི་རྟོག་པའི་སེམས་གནས་པའི་ཕྱིར་ན།
སེམས་ ཅན་རྣམས་ཀྱི་ ཡིད་ འཇུག སེམས་ ཅན་ རྣམས་ ཀྱི་ ཡིད་ འཕྲོག་པ།
ཞེས་གསུངས་སོ། །སྔར་གྱི་བར་ཆད་དེ་རྣམས་ལས་མ་རྒྱལ་ན། རྒྱ་ཆུང་བ་
དབུས་གཙང་། ཆེ་བ་འཛམ་གླིང་ཙམ་དུ་ཆོ་འཕྲུལ་དང་འཁྲུག་རྩོད་ཆེན་པོ་
འབྱུང་བར་འདུག་ཀྱང༌། གསང་མཆོག་ཀུན་གྱི་བདག་པོའི་རྒྱལ་པོ་ཆེན་པོ་
དཔལ་རྡོ་རྗེ་སྲིན་པོའི་མཐུ་སྟོབས་དང་ཏིང་འཛིན་གྱི་རྩལ་ཆེན་པོ་རྫོགས་པས་ཕྱི་
ནང་གི་འཐབ་རྩོད་དང་བདུད་ཀྱི་དམག་ཚོགས་རྣམས་ཞལ་དུ་བསྟབས་ཤིང་ཞི་
བར་མཛད་པའི་ཕྱིར་དང༌། ཞི་བ་ལྷུན་གྱིས་གྲུབ་པའི་འཕྲིན་ལས་ཡུལ་ཁམས་
འདི་ཐམས་ཅད་དུ་བྱུང་ཞིང་འབྱུང་ལ་འབྱུང་བར་འགྱུར་བའི་ཕྱིར་ན། ལྷ་
ཆེན་པོའི་འཕྲིན་ལས་དུས་གསུམ་རྒྱུན་ཆད་མེད་པར་ཇེ་ཆེ་ཇེ་བཟང་ལ་འབྱུང་བ་
སྟེ། སྐད་རིགས་མི་གཅིག་པའི་མི་རྣམས་ཀྱིས་ཀྱང་ཐག་རིང་པོ་ནས་མོས་གུས་
བྱེད་ཅིང་བདག་ཏུ་འཛིན་པ་དང་། མཆོད་པ་བྱེད་པ་མང་དུ་འབྱུང་ལ་སྣང་
བ་ དག་ པ་ རྣམས་ ཀྱིས་ སྐུ་ གཡོ་འགུལ་ དང་། འོད་ ཟེར་ མཐོང་ བ་ དང་།
གསུང་འབྱོན་པ་ཐོས་པ་དང༌། འབྲིང་དང་ཐ་མས་ཀྱང་དད་པ་སྐྱེ་ཞིང་ན་ཚ་
སྡུག་བསྔལ་ཞི་ཞིང་སེམས་གནས་ནས་ཕྱིར་འགྲོ་མི་འདོད་པ་སོགས་ཉམས་ལྟས་
མང་པོ་འབྱུང་སྟེ། ལྷ་ཆེན་པོ་འཛམ་གླིང་རྒྱན་མཐོང་ཐོས་ཕྱག་མཆོད་བགྱིད་
པ་རྣམས་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་དང་དངོས་
གྲུབ་མཐའ་ཡས་པ་འབྱུང་བར་འགྱུར་རོ། །ཡེ་ཤེས་མགོན་པོ་ལྕམ་དྲལ་རྣམས་
148



ཀྱང་རང་བཞུགས་ལ་ལྷ་སྲིན་སྡེ་བརྒྱད་ཁྱད་པར་དུ་རྡོ་རྗེ་ལེགས་པ་ཚ་ཞིང་མྱུར་
མགྱོགས་ཅན་དང་བོད་ཁམས་ཀྱི་བརྟན་མ་འཛམ་གླིང་སྐྱོང་མ། གཉན་ཆེན་
ཐང་ལྷ། མཁར་ནག་རྡོ་རྗེ་རྒྱལ་པོ་ལ་སོགས་པ་ཀླུ་དང་ས་བདག་རྣམས་ཀྱང་།
དམ་ཚིག་ཆེན་པོའི་དབང་གིས་དཀོར་སྲུང་དང་ཡོན་བདག་དང་ལྷ་ཆེན་པོའི་
ཆོས་སྐྱོང་དང་བཀའ་སྲུང་དུ་རང་དམ་རང་གིས་བཅས་ཏེ། རྒྱུན་ཆད་མེད་
པར་འཕྲིན་ལས་སྒྲུབ་པའི་ཕྱིར་ན་ལྷ་རྟེན་ལྷ་དཀོར་རྣམས་ལ་ཐག་ཐུག་མ་བྱས་
ཤིང་མཆོད་ན་འཕྲིན་ལས་རྣམ་བཞི་ལྷུན་གྱིས་གྲུབ་ཅིང་བསྟན་པ་ཡུན་དུ་གནས་
པའི་ཕྱིར། ཤིན་ཏུ་གཉན་ཞིང་རབ་ཏུ་གཉན་པར་ཤེས་པར་བྱའོ། །
ཟམ་ཁའི་རྡོ་ལ་འོད་ཟེར་ཕོག་པ་འདི་ལ་ཡང་རབ་ཏུ་གནས་པ་དེ་ཁོ་ན་
ཉིད་ཀྱི་བྱིན་རླབས་ཞུགས་པ་ཡིན་ན། བླ་མ་དགེ་བཤེས་མང་པོའི་བྱིན་རླབས་
དང་འཕྲིན་ལས་ལས་ཀྱང་རྒྱ་ཆེ་ཞིང་ཡུན་རིང་བར་འབྱུང་སྟེ། མཐོང་ཐོས་
དྲན་པས་ཀྱང་སྒྲིབ་པ་འདག་ཅིང་བྱིན་གྱིས་རློབ་པར་འགྱུར་རོ། །བྲག་གློའི་རྟ་
མགྲིན་རྡོ་རྗེ་སྲིན་པོའི་གཟུགས་བརྙན་འདྲ་བ་འདི་ཡང་དཔལ་རྟ་མགྲིན་རྡོ་རྗེ་
སྲིན་པོ་ཡིས། བགེགས་འདུལ་ཞིང་བདུད་བཏུལ་བའི་ཏིང་ངེ་འཛིན་གྱི་འོད་
ཟེར་དྲག་པོའི་འཕྲིན་ལས་ཆ་གཅིག་ཕོག་པ་ཡིན། ཡུལ་ཁམས་འདིར་་་་་་
བགེགས་ཀྱི་ཚོགས་རྣམས་མི་གནས་ཤིང་། རིག་འཛིན་སྒྲུབ་པ་པོ་རྣམས་ལ།
བདུད་མི་ཞུགས་ཤིང་བདུད་ཀྱི་ཚོགས་རྣམས་ཚར་གཅོད་ཅིང་ཟིལ་གྱིས་གནོན་
པའི་བྱིན་རླབས་དང་ལྡན་པ་སྟེ། ནད་དང་། གདོན་དང་། མཛེ་དང་།
སྨྱོ་བ་དང༌། སྙིང་རླུང་དང་། སྡུག་བསྔལ་གྱིས་གཟིར་བའི་མི་རྣམས་བྲག་
ལྷའི་མདུན་དུ་མོས་གུས་དང༌། མཆོད་པ་དང་། ཐུགས་དམ་གྱི་རྒྱུད་བསྐུལ་
ཞིང་། དཔལ་རྡོ་རྗེ་སྲིན་པོ་ལ་གསོལ་བ་བཏབ་ཅིང་ཐེ་ཚོམ་མ་ཟོས་ན། སྡུག་
བསྔལ་ནད་དང་གནོད་པ་ལས་ཐར་བར་ངེས། དེའི་ཕྱིར་ན་མཚུར་ཕུའི་རི་
ལུང་ཐམས་ཅད་ལ་ཡང་རབ་ཏུ་གནས་པའི་དེ་ཁོ་ན་ཉིད་བཞུགས་ཤིང་བརྟན་
149



པར་བྱིན་གྱིས་བརླབས་པ་སྟེ། རྨོངས་པའི་གང་ཟག་རྣམས་ཀྱིས་མངོན་དུ་མ་
གྱུར་གྱི་བར་དུ་ཐེ་ཚོམ་ཟ་ཞིང་ཡིད་མི་ཆེས་པའི་ཕྱིར་ན། བྱིན་རླབས་དངོས་
གྲུབ་འབྱུང་བར་ག་ལ་འགྱུར། ཡིད་ཆེས་བྱིན་རླབས་འཇུག་པ་ལ། རྟེན་
རབ་ཏུ་གནས་པ་བྱིན་རླབས་དང་ལྡན་པ་ལ་དད་པ་མོས་གུས་ངེས་ཤེས་བརྟན་
པའི་གང་ཟག་ཡོད་ན། སྐད་ཅིག་ཙམ་གྱིས་ཡོན་ཏན་དངོས་གྲུབ་རྒྱུད་ལ་་་
ཞུགས་པར་ཐེ་ཚོམ་མེད་དོ། ། ཟམ་ཀའི་རྡོ་བ་འོད་ཟེར་ཞུགས་པ་འདི་ལ་ཡང་
སྐུ་ཁྲུས་གསོལ་ཞིང་འཁྲུས་བྱས་འཐུང་ནས། མོས་གུས་བསྐོར་བ་ཞག་བདུན་
བདུན་ཙམ་རེ་བྱས་ན། མཚམས་མེད་པ་ལྔ་དང་། མི་དགེ་བ་བཅུ་དང༌།
ལྗི་བ་བཞི་དང་། ལོག་པ་བརྒྱད་ལ་སོགས་པ་རྣམས་ཀྱང་དག་ཅིང་སྒྲིབ་པ་
དག་པའི་སྔ་ལྟས་སུ་རྨི་ལམ་བཟང་པོ་སྣ་ཚོགས་རྨི་བ་དང་། དག་པའི་སྣང་བ་
འཆར་བ་དང་། ལུས་སེམས་བདེ་ཞིང་སྡུག་བསྔལ་ཚོགས་རྣམས་ཞི་བའི་་་་
ཉམས་མྱོང་འཆར་བར་ཤེས་པར་མཛོད། ལྷ་ཆེན་པོ་འཛམ་གླིང་རྒྱན་ཚད་
དང་ལྡན་ཞིང་བཟོ་རྒྱུ་ཆ་རྐྱེན་འདི་རྣམས་མ་ལྷག་ན། དེ་བས་ཀྱང་སངས་རྒྱས་
བསྟན་པ་དར་བ་དང་སེམས་ཅན་བདེ་བ་ལ་འགོད་པ་བསམ་གྱིས་མི་ཁྱབ་པ་
འབྱུང་བ་ཡིན་ཏེ། འོན་ཀྱང་མི་སྐྱོན། ལྷག་མ་ལ་རྒྱལ་བ་རིགས་ལྔ་བཞེངས་
པ་འདི་ཡང་སངས་རྒྱས་བསྟན་ལ་ཕན་པ་དང་། སེམས་ཅན་བདེ་ལ་འགོད་པ་
མང་པོ་འབྱུང་བར་འདུག་པའི་ཕྱིར་ན། བཟོ་རྒྱུ་ཟངས་མ་ར་གན་རྣམས་རབ་
གནས་བྱིན་གྱིས་བརླབས་ཤིང་རབ་ཏུ་གནས་པའི་དུས་སུ། ཡུལ་ཁམས་་་་
ཐམས་ཅད་དུ་སའི་བཅུད་གྱེན་དུ་བཏོན་ཞིང་རྒྱས་པར་བྱིན་གྱིས་བརླབས་ཀྱང་།
སེམས་ཅན་རྨོངས་པ་དང་ཐེ་ཚོམ་ཟ་བ་རྣམས་ཀྱིས་བདེན་པ་དང་བརྫུན་པའི་ས་
མཚམས་མི་གོ་བའི་ཕྱིར་ན། དབུ་རུ་སྟོད་སྨད་ཀྱི་ཡུལ་ཁམས་འདི་ཉིད་དུ་རྒྱལ་
བ་རིགས་ལྔའི་འོད་ཟེར་ཆ་གཅིག་རབ་ཏུ་གནས་ཤིང་བྱིན་གྱིས་བརླབས་པས་
སའི་བཅུད་ཆེན་པོ་གྱེན་དུ་བཏོན་ཞིང་། གསེག་མ་ཡན་ཆོད་འབྲུ་དང་ནས་སུ་
150



བྱིན་གྱིས་བརླབས་པ་སྟེ། ཁྱད་པར་དུ་མཚུར་ཕུ་ལུང་པ་མཐོང་ཆོས་ཀྱི་འབྲས་
བུ་ལས་འབྲུ་དང་ལོངས་སྤྱོད་ཀྱི་མཛོད་དུ་བྱིན་གྱིས་བརླབས་ཤིང༌། འབྲས་བུ་
རྟགས་མངོན་སུམ་ཚད་མར་བཀོད་པའི་ཕྱིར་ན། ལྷ་རྒྱལ་བ་རིགས་ལྔ་འདི་
ཡང་འཇིག་རྟེན་པ་དང་འཇིག་རྟེན་ལས་འདས་པའི་དངོས་གྲུབ་ཕུན་སུམ་་་
ཚོགས་པ་དུས་གསུམ་དུས་མེད་རྒྱུན་ཆད་མེད་པར་འབྱུང་བའི་རྟེན་དུ་བཞེངས་
པ་སྟེ། དངོས་གྲུབ་རྒྱ་ཆེ་ཆུང་དུ་འབྱུང་བ་དང་། སྐྱོན་དང་ཡོན་ཏན་ཇི་ལྟར་
དུ་འབྱུང་བ་རྣམས་ཡུལ་ཁམས་ཀྱི་མི་རྣམས་ཀྱིས་ཡང་དག་པའི་ལྟ་ བ་དང༌།
ལོག་པའི་ལྟ་བའི་དབང་གིས་གསོལ་བ་ཇི་ལྟར་དུ་བཏབ་པ་བཞིན་དུ་སྐྱོན་སྣ་
ཚོགས་དང་ཡོན་ཏན་སྣ་ཚོགས། གསོལ་བ་ཇི་ལྟར་བཏབ་པ་དང་། ཕྱག་ཇི་
ལྟར་འཚལ་བ་བཞིན་དུ་འབྱུང་བར་བསྟན་པར་བྱ་སྟེ། ལྷ་རྒྱལ་བ་རིགས་ལྔ་
བཞེངས་པ་ལའང་། ཕྱི་ནང་གི་མི་རྣམས་ཀྱི་སེམས་སུ་བདུད་ཀྱི་ཚོགས་རྣམས་
ཞུགས་ཤིང་བར་ཆད་སྣ་ཚོགས་བྱུང་སྟེ། དཔལ་རྡོ་རྗེ་སྲིན་པོ་པདྨ་དབང་གི་
དཀྱིལ་འཁོར་དུ་དབང་དུ་བསྡུས་ཤིང་ཟིལ་གྱིས་མནན་ནས། ཐམས་ཅད་ཞི་
དང་རྒྱས་དང་དབང་དང་དྲག་པོའི་ཕོ་ཉ་ལས་མཁན་མཛད་པའི་ཐེ་ཚོམ་མེད་
པའི་ཕྱིར་ན། འཇིག་རྟེན་གྱི་ལྷ་འདྲེའི་ཚོགས་དང་བདུད་རྣམས་ཀྱིས་རྟེན་
ཆེན་པོ་བཞེངས་པ་དང༌། དགེ་བའི་ལས་ཀ་རྒྱ་ཆེན་པོ་མཛད་པའི་དུས་སུ།
ཁོང་རྣམས་ཕོ་ཉ་ལས་མཁན་བྱེད་ཅིང་རྟེན་རབ་ཏུ་གནས་པ་ཅན་གྱི་ཞབས་སུ་
དམ་ལ་འདོགས་པའི་ཕྱིར་ན། ཡུལ་ཕྱི་ནང་ཐམས་ཅད་དུ་འཁྲུག་པ་སྣ་ཚོགས་
ལ་སྦྱོར་བ་དང༌། ལྷ་བཟོ་རྣམས་ཤིར་བཅུག ཡོན་མཆོད་མི་དུམ་དུ་བཅུག་
པ་ དང་། ཡོན་བདག་འཁོར་བཅས་ཤིར་བཅུག ནར་བཅུག་ནས་རྟེན་་་
རྣམས་མི་ཚར་ཞིང་བརྒྱ་ལ་གལ་ཏེ་ཚར་ཡང་། ཕྱི་མའི་མུ་མཐར་ཐུག་གི་བར་
དུ་ཕྱི་ནང་གི་འཁྲུག་པ་སྣ་ཚོགས་འབྱུང་ཞིང་། ལས་ངན་པ་རྒྱུན་མི་འཆད་
པར་བདུད་དང་ལྷ་འདྲེ་རྣམས་མི་སྙིང་དུ་ཞུགས་པའི་དོན་དེས་སངས་རྒྱས་ཀྱི་
151



ཆོས་ལ་བར་དུ་གཅོད་ཅིང་། འཕྲིན་ལས་ལོག་པ་སྣ་ཚོགས་བསྒྲུབ་པའི་ཕྱིར་
ནབདུད་ཅེས་མིང་འདོགས་པ་སྟེ། རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་
བའང་མང་གསུངས་པའི་ཕྱིར་ན། ལྷ་རྟེན་ཆེན་པོ་བཞེངས་པ་ལ་བར་ཆད་སྣ་
ཚོགས་འབྱུང་ཞིང་། བདེ་བར་ཚར་བ་ཉུང་བའི་དོན་དེ་ཡིན་པའི་ཕྱིར་ན།
སེམས་ཅན་རྣམས་ཀྱིས་མི་ཤེས་སོ། །སྔགས་འཆང་རང་བྱུང་རྡོ་རྗེ་ནི། །ཚེ་
རབས་མང་པོའི་སྔོན་རོལ་ན། །དཔའ་བོ་བདུད་ལས་རྣམ་རྒྱལ་ཞིང༌། །
བདུད་བཞི་རབ་ཏུ་འཇོམས་པའི་ཕྱིར། །རྟེན་མཆོག་རྒྱལ་བ་རིགས་ལྔ་ལ། །
བར་ཆད་བདུད་དཔུང་མི་འབྱུང་ཞིང་། །འཛམ་གླིང་ཀུན་གྱི་དཔལ་འགྱུར་
ན། །མཐོང་ཐོས་དྲན་པའི་འགྲོ་བ་རྣམས། །དཔའ་བོ་རྣམ་པར་རྒྱལ་བ་
རུ། །བྱིན་གྱིས་རློབ་ཅིང་རབ་ཏུ་གནས། །དེ་ཁོ་ན་ཉིད་ཡེ་ཤེས་ཀྱིས། །
ལྷུན་གྱིས་གྲུབ་པའི་རྟེན་མཆོག་ཏུ། །འགྲོ་བ་ཡོངས་ཀྱི་དཔལ་དང་མགོན། །
རྒྱུན་དུ་འཕྲིན་ལས་འབྱུང་བར་འགྱུར། །ཞེས་གསུངས་སོ། །
ཡང་འབུམ་ཐང་ཐམས་ཅད་རྒྱལ་བ་རྒྱ་མཚོ་ལྷ་ལྔས་གང་བར་གཟིགས་ཏེ་
ཐུགས་རྗེ་ཆེན་པོའི་ལྷ་ཁང་བཞེངས་ཤིང་། ཡིག་བཅུ་དང་ཕྱོགས་བཞིའི་དགེ་
འདུན་ལ་ཚ་བའི་རྒྱུན་བཙུགས་ཏེ་ཐུགས་རྗེ་ཆེན་པོ་དང་སེམས་ཅན་སྡུག་བསྔལ་
ཅན་རྣམས་ ཐ་དད་མེད་པ་ནི་ངའི་ཡི་དམ་ཡིན་གསུངས། དེ་ལྟར་ལྷ་ཆེན་
འཛམ་གླིང་རྒྱན་དང་ལྡེམ་གཉིས་རིགས་ལྔ་ཐུགས་རྗེ་ཆེན་པོ་སྟེ་ལྷ་དགུ་ཚར་ཞིང་
གཏང་རག་གི་མཆོད་པ་དང༌། གཏོར་མ་མཛད་པའི་དུས་སུ་མགོན་པོ་འཁོར་
བཅས་ཀྱི་རྫུ་འཕྲུལ་དང་ཆོ་འཕྲུལ་སྤྲིན་ལྟར་འདུ་ཞིང་རླུང་ལྟར་དུ་འཚུབས་པ་
གཟིགས། ལྷ་རྟེན་འདི་རྣམས་དང་ཁྱེད་ཀྱི་བྱ་བ་ཐམས་ཅད་ངེད་ཀྱིས་བསྒྲུབ་
པ་ཡིན་ཏེ། ད་རུང་མ་འོངས་པའི་དུས་སུ་ཡང་། ཁྱོད་འཁྲུལ་བ་མེད་པར་
བསམས་བཞིན་དུ་སྲིད་པ་ཉེ་བར་ལེན་ཞིང་ཁམས་གསུམ་ཁྱབ་པར་གདུལ་བྱ་
སེམས་ཅན་རྣམས་ཀྱི་དོན་བྱེད་པར་འགྱུར་བའི་དུས་སུ་ཡང་། ངེད་རྣམས་ཀྱི་
152



བསྟན་པ་བསྲུང་ཞིང་བྱ་བ་བསྒྲུབ། གདུལ་བྱ་སེམས་ཅན་རྣམས་ཐར་པའི་
ལམ་ལ་འགོད་གསུང་བ་བྱུང༌། དེའི་ཚེ་མཚུར་ཕུ་བླ་བྲང་དུ་རྡོ་རྗེ་འཆང་་་
དཔའ་བོ་རྣལ་འབྱོར་མའི་ཚོགས་རྣམས་དང་། བྲམ་ཟེ་ཆེན་པོ་ས་ར་ཧ་ལ་
སོགས་གྲུབ་ཐོབ་བརྒྱུད་པའི་བླ་མ་རྣམས་ཀྱིས་སྟེང་འོག་ཕྱོགས་མཚམས་ཐམས་
ཅད་ཁྱབ་ཅིང་གཅིག་གིས་གཅིག་མི་སྒྲིབ་པར་ཞབས་སྐྱིལ་མོ་ཀྲུང་བཅའ་ཞིང༌།
ཕྱག་རྒྱ་ས་གནོན་གྱི་ཕྱག་རྒྱ་མཛད་ནས་མ་ཧཱ་མུ་དྲའི་སྒྲ་བྲག་ཆ་ལྟ་བུར་ཕྱོགས་
མེད་དུ་སྒྲོགས་ཤིང་། ཞག་འགའི་བར་དུ་དེ་ལྟར་ལྷུན་གྱིས་གྲུབ་པར་བཞུགས་
ཤིང་སྣང་བ་ནི་ད་ཕྱིན་ཆད་གར་ཡང་མི་འགྲོ་བར་འདུག་གསུངས་པའི་བརྡའ་
དང་བྱིན་རླབས་སུ་གོ་ནས། དགོན་པའི་ནང་ན་ཡང་ཡོལ་བ་བྱས་ཤིང་བསྡད་
པ་ལས་ཐམས་ཅད་བྱིན་གྱིས་རློབས་ཤིང་སྨིན་ཅིང་གྲོལ་ནས་དག་སྣང་སྣ་ཚོགས་
དང༌། འགྲོ་དོན་རྩོལ་བསྒྲུབ་མེད་པ་མཐའ་ཡས་པ་ལྷུན་གྱིས་གྲུབ་པར་འདུག་
པ་དེ། བླ་མ་ཡི་དམ་ཌཱ་ཀིའི་ཚོགས་ཀྱིས་བྱིན་གྱིས་བརླབས་ཤིང་། ཆོས་
དབྱིངས་རབ་འབྱམས་ཧཱ་མུ་དྲ་སྐུ་བཞི་ངོ་སྤྲོད་ཀྱིས་ཁྱབ་པའི་བརྡའ་སྟོན་པར་
སྣང་གསུངས། མཚུར་ཕུར་ཕེབས་ནས་ལོ་གཉིས་ སོང་བའི་ཚེ། རྗེ་དུས་
གསུམ་མཁྱེན་པའི་མཆོད་པ་ཡར་ཚེས་གསུམ་ལ་བྱེད་པའི་དུས་སུ། རྡོ་རྗེ་་
འཆང་རྣལ་འབྱོར་བླ་ན་མེད་པ་སྤྲིན་མེད་ནམ་མཁའི་མདོག་དང་འདྲ་བ་འོད་
ཟེར་སྔོན་པོ་ཀུན་ལ་མ་ཁྱབ་པ་མེད་པ་ལ། རྣལ་འབྱོར་དང་ཌཱ་ཀིའི་ཚོགས་
ནམ་མཁའི་འོད་ལྟ་བུས་བསྐོར་ཞིང་། རྣལ་འབྱོར་ནམ་མཁའ་འོད་ཡེ་ཤེས་
མཛོད་ཀྱི་རྣམ་འཕྲུལ། ཨིནྡྲ་བོ་དྷི་ཕྱག་ན་རྡོ་རྗེ་ཐ་དད་མེད་པའི་དག་པའི་
སྣང་བ་སྨིག་རྒྱུ་ཙམ་རིང་པོར་སྣང་ཞིང་བྱུང་བའི་དུས་སུ། སྒྲ་བརྙན་ལྟ་བུར་
གསང་བ་བཞི་བཅུའི་རྒྱུད་དང་། ཕྱག་རྒྱ་ཆེན་པོ་ཐིག་ལེ་ཉི་ཤུ་རྩ་ལྔའི་རྒྱུད་
གདོད་ནས་ལྷན་ཅིག་སྐྱེས་པའི་རྡོ་རྗེ་རིགས་ཀྱི་གནས་ལུགས་སྔར་འདུས་ཤིང་།
ཐབས་དང་ཤེས་རབ་དབྱེར་མེད་ཡེ་ཤེས་རྒྱ་མཚོ་གསང་བ་སྐུ་བརྒྱད་ཀྱི་རྡོ་རྗེ་
153



བདེ་མཆོག་འཁོར་ལོ་ལ་གཏོགས་ཚད་རྣམས་མ་རྒྱུད་ཕྱོགས་རེ་མིན་པར་ཐབས་
ཤེས་གཉིས་མེད་ཀྱི་རྒྱུད་དེ། རྒྱུད་དེ་དག་གི་གདམས་ངག་མེད་པར་སྐུ་བཞི་ངོ་
སྤྲོད་ སྟོན་པ་རྣམས་ཀྱང་ངལ་བ་དོན་མེད་པ་སྟེ། བསྐྱེད་རྫོགས་དམིགས་་་
བཅས་ལ་སྐུ་བཞི་ངོ་སྤྲོད་དུ་ཐ་སྙད་འདོགས་པ་མང་པོ་སྟོན་ཡང་། དེ་ཁོ་ན་
ཉིད་ཀྱི་སྒྲོན་མ་འབྲས་བུའི་རྒྱུད་ཀྱི་དགོངས་པ་མེད་ན་ལོ་གཅིག་སོ་ནམ་བྱས་པ་
ལ། ཕུབ་སོགས་མང་པོ་ཡོད་ཀྱང་འབྲས་བུ་མེད་པའི་དཔེ་བཞིན་དུ་ཡིད་བྱེད་
དམིགས་པ་མང་ན་ཡང་། སྐུ་ལྔའི་སངས་རྒྱས་རང་ཉིད་ལ་རྫོགས་པ་ཤིན་ཏུ་
དཀའ་བར་འདུག་པའི་ལུང་བསྟན་བརྡར་ཤར་ནས། དེ་ཕྱིན་ཆད་དུ་རང་
བྱུང་གནས་ལུགས་ཡེ་ཤེས་རྒྱ་མཚོ་ངོ་སྤྲོད་ཀྱི་གདམས་ངག་ཕྱོགས་མེད་དུ་བསྟན།
འཕགས་པ་རིན་པོ་ཆེ་བོད་ལ་ཕྱིར་མ་ཕེབས་པའི་ཚེ། མེ་གླང་གི་ལོ་ལ་
རྗེ་དགུང་ལོ་དོན་གཉིས་པ་དང་བླ་མ་ཆོས་ཀྱི་རྒྱལ་པོ་ཞེ་གསུམ་བཞེས་པ་གནམ་
དུ་མཇལ། ཕྱག་དང་བཞུགས་གདན་མཉམ་པོ་མཛད་ཅེས་ཚལ་པའི་དེབ་
ཐེར་དུ་འབྱུང༌། སྔར་ངས་ཁྱེད་ལ་ཕོ་བྲང་དུ་བྱང་ཆུབ་སེམས་དཔའ་མཐོང་ན་
དགའ་བར་མཚན་བཏགས་པ་མ་ཡིན་ནམ་གསུངས། ཡང་མཚུར་ཕུར་བྱི་
ལོའི་ཟླ་བ་དྲུག་པའི་ཉི་ཤུ་དགུའི་ནུབ་མོ་ནམ་ཕྱེད་ཙམ་གྱི་དུས་ན། དཔལ་
མགོན་པོ་བེར་ནག་ཅན་རལ་པ་ནམ་མཁའི་དབྱིངས་ལ་སླེབས་པ་དར་ནག་གི་
འཇོལ་བེར་གྱིས་འཛམ་བུའི་གླིང་ཁྱབ་པ་ཙམ་གྱི་སྙིང་གི་ཕྲེང་བ་སེ་རལ་ཁར་
ཁུར་བ། སྙིང་གི་ཕྲེང་བ་ལ་གྲངས་དུ་མ་ཡོད་དགོངས་ཙ་ན། བརྒྱ་ལྔ་བཅུ་
ཙམ་ཡོད་པ་བྱུང་། ཕྱོགས་བཅུ་མགོན་པོའི་འཁོར་གྱིས་བསྐོར་ཞིང་ཁྲོ་གཉེར་
རབ་ཏུ་འབར་བ་ཐུགས་ཉམས་ལ་ཤར་བའི་དུས་སུ། འདི་ཅི་ཡིན་དགོངས་
ནས་ཕྱི་ནུབ་གཏོར་མ་རྒྱ་ཆེན་པོ་གཏོང་བའི་དུས་ན། རྗེ་དུས་གསུམ་མཁྱེན་པ་
སྐུ་བལྟམས་པའི་གནས་ཏྲེ་ཀཾ་ཁྱིམ་མི་ངན་རྣམས་ཀྱིས་གཏོར་ཞིང་། རྒོག་ཏུ་
བཅུག་པའི་ལྟས་ཡིན་པར་འདུག དེའི་དུས་ན་དཔལ་མགོན་པོའི་ཞལ་ནས།
154



བསྟན་པ་དར་ཞིང་བསྟན་པ་རྒྱས། །ཕྱོགས་བཅུར་བསྟན་པ་ཁྱབ་པར་་་་་
བགྱིས། །ཞེས་གསུངས་ཤིང་། དེ་རྣམས་ལ་འཁྲུལ་བ་མེད་ཅིང་རྫུན་མ་ཡིན་
ན་མི་ཉག་རབ་སྒང་ ཤར་རྨ་ཟླའི་སྒང་ལ་སོགས་པར་མིང་ཡོངས་སུ་གྲགས་པ།
ཀརྨ་པའི་བསྟན་པ་བུ་སློབ་ཀྱིས་ཕྱོགས་མེད་དུ་ཁྱབ་པ་འོང་སྟེ་མཆི། ཁྱད་པར་
ཧྲེ་ཀཾ་ཁྱིམ་གྱི་ཕྱོགས་ན་མི་དོན་མེད་པ་རྣམས་འགྲིམ་ནའང་སྐྲག་ཅིང་དངངས་པ་
འབྱུང་ཡང་ཤེས་ཞེས་གསུངས། ཡང་རྡོ་རྗེ་འཆང་དང་རྣལ་འབྱོར་བླ་ན་མེད་
པའི་ལྷ་ཚོགས་ཀྱི་འོད་ཟེར་སྔོན་པོས་ མ་ཁྱབ་ པ་ མེད་ པར་ གཟིགས་ པ་ དང་།
བུད་མེད་རུས་པའི་རྒྱན་ཅན་མང་པོས་ཡེ་ཤེས་ཀྱི་བདུད་རྩི་ཕྱོགས་ཐམས་ཅད་དུ་
གཏོར་བ་དང༌། ཡང་རླུང་སེམས་ནར་སོན་པའི་སྟོབས་ཀྱིས་དག་སྣང་དཔའ་
བོ་མཁའ་འགྲོ་རྣལ་འབྱོར་ཕོ་མོའི་ཚོགས་འོད་དང་གཟུགས་བརྙན་གྱི་ཚུལ་དུ་
སྣང་ཞིང༌། རྣལ་འབྱོར་དབང་ཕྱུག་གྲངས་མཐའ་ཡས་པ་རྒྱུན་ཆད་མེད་པར་
འབྱུང་ཞེས་གྲགས་པ་སོགས་བྱུང་། ཡང་མནལ་ཅུང་ཟད་བྱུང་བ་ལས། ཕྱི་
ནང་ཐམས་ཅད་བདེ་མཆོག་རིགས་ལྔར་གསལ། ཏིལླི་ནཱ་རོ་ཡང་དེའི་རྣམ་འཕྲུལ་
དུ་སྣང་ཞིང་མནལ་སད་ནས་ཞག་མང་པོའི་བར་དུའང་དག་སྣང་དེ་ཉིད་བྱུང༌།
ཡང་སྐབས་ཤིག་མནལ་ལམ་དུ་རྟེན་མེད་ནམ་མཁའི་དཀྱིལ་དུ་བྱོན་སོང་བ་ན།
ཆང་ཀ་པཱ་ལ་གང་འཐུང་བའི་རྣལ་འབྱོར་པ་ཞིག་སྣང་། ཨིནྡྲ་བུདྡྷི་ཡིན་ནམ་
དགོངས་ཙམ་ན། ང་ནི་སྐུ་གསུམ་ས་ར་ཧ། །རྣལ་འབྱོར་བདུན་ལ་སོགས་པ་
ཡི། །གྲུབ་ཐོབ་ཐམས་ཅད་ང་ལས་བྱུང་། །ང་ལས་བྱུང་ཞིང་ང་རུ་ཐིམ། །
ཞེས་ཆང་ནམ་མཁའ་ལ་གཏོར་བས་རྣལ་འབྱོར་པ་དཔག་ཏུ་མེད་པར་གྱུར་ཏེ་ཨཱ་
ལི་ཀཱ་ལིའི་རང་སྒྲ་སྒྲོགས་པ་ལས་བདེ་མཆོག་རྒྱུད་བླ་མ་སོགས་གསང་སྔགས་ཀྱི་
དོན་ཐམས་ཅད་རྟོགས་ཤིང༌། ཉིད་ཀྱིས་ཀྱང་ཆང་ཀ་པཱ་ལ་གང་སྤྲུལ་ནས་
གཏོར་བས་དཔའ་བོ་མཁའ་འགྲོ་དཔག་ཏུ་མེད་པར་གྱུར་ཏེ། དེ་ཐམས་ཅད་
ནམ་མཁའ་ལ་འཕུར་སོང་བའི་རྗེས་སུ་ཉིད་ཀྱང་སྒྱུ་མས་སྒྱུ་མ་སྤྲུལ། རྨི་ལམ་
155



གྱིས་རྨི་ལམ་སྤྲུལ་ཞིང་བྱོན་པའི་ཚེ། སྔར་གྱི་རྣལ་འབྱོར་པ་དེ་སྟེང་གི་ཕྱོགས་
ཞིག་ན་བཞུགས་ཟིན། སེམས་ཀྱི་མཐའ་ལ་ཐུག་པ་མེད། །ནམ་མཁའ་ལ་ནི་
མཐའ་དབུས་མེད། །མ་རིག་འཁྲུལ་བའི་སྐྱེས་བུ་རྣམས། །འཁྲུལ་བས་ནམ་
མཁའི་མཐའ་འཚོལ་བ། ། རྨོངས་པས་ནམ་མཁའ་མཐོ་ལ་འཇལ། །ཞེས་
གྲགས། དཔའ་བོ་མཁའ་འགྲོ་ཐམས་ཅད་དང་རྣལ་འབྱོར་པ་དེ་རྗེ་ཉིད་ལ་
ཐིམ་པ་སྙམ་དུ་དགོངས། ཡང་སྟེང་འོག་ཕྱོགས་མཚམས་ཉིད་ཀྱི་སྐུ་ཕྱི་ནང་
ཐམས་ཅད་སྤྲུལ་པའི་སྐུ་ཤཱཀྱ་ཐུབ་པ་ལྟ་བུས་གང་ཞིང་། དེ་རེ་རེའི་མདུན་ན་
འཕགས་པ་འཇམ་དཔལ་རེ་རེ་གླེགས་བམ་སྒྲོགས་ཤིང་བཞུགས་པའི་གཟིགས་
སྣང་ཡུན་རིང་དུ་བྱུང་། ཡང་འཁོར་བའི་ཆོས་དྲུག་ཅུ་རྩ་བཞི་བདེ་མཆོག་ལྷ་
དྲུག་ཅུ་རྩ་བཞིར་དྲ་བ་སྡོམ་པའི་དག་སྣང་ཤར་ནས་དེའི་སྒྲུབ་ཐབས་དང་དབང་
བསྐུར་མཛད། ཡང་མནལ་ལམ་དུ་ཡུལ་ཁམས་ཆེན་པོ་མཐའ་ཡས་པ་མཐོ་
དམའ་མང་དུ་སྣང་བ་ལ། ཟམ་ པ་ ཕྲ་མོ་ ཉམ་ ང་ བ་ མང་ པོ་འདུག་ ཅིང༌།།
བྲུལ་ན་གནམ་ས་ཙམ་དུ་འབྱོན་དགོས་འདུག་པའི་ཚེ། ཏིང་ངེ་འཛིན་ཡེ་ཤེས་
ཀྱི་རྩལ་གྱིས་སྐད་ཅིག་གཅིག་གིས་བསྐལ་པ་དྲན་པར་མཛད་དེ། མཐོ་ཞིང་
མཐོ་བའི་རྩེ་མོ་རྒྱལ་བ་མཐའ་ཡས་པའི་གནས་སུ་ཕེབས་པའི་དུས་སུ། དྭགས་
ལྷ་སྒམ་པོ་ཡིན་ཟེར་བའི་རིན་པོ་ཆེའི་དབུ་རྒྱན་དང་རྩེ་བྲན་བཞིན་དུ་རི་ཐམས་
ཅད་ཤེལ་གྱི་རིར་གྱུར་ནས། གང་ཡང་མི་སྒྲིབ་པར་དབུས་ཀྱི་རྩེ་མོ་མཐོ་ཁྱད་
དང་ལྡན་པའི་སྟེང་ན་རྗེ་ཉིད་བཞུགས་པ་ལ། རྩེ་བྲན་གྱི་རི་རེ་རེ་ཡང་ཐང་
ཤིང་གི་བྱེའུ་འམ། སྙེ་མའི་སྤུན་པ་བཞིན་ཤེལ་གྱི་མཆོད་རྟེན་འོད་ཀྱི་རང༌
བཞིན་གཅིག་རྒྱབ་ཏུ་གཅིག་ཡོད་པ། ཚ་ཚ་མཆོད་རྟེན་བརྒྱ་རྩ་བརྒྱུད་པ་སྟེ།
མཆོད་རྟེན་རེ་རེའི་ནང་དུ་ཡང་ཞི་ཁྲོ་རབ་འབྱམས་ཀྱི་ལྷ་ཚོགས་མེ་ལོང་གི་་
གཟུགས་བརྙན་ལྟར་གསལ་བ་ལ། རྗེ་དྭགས་པོ་ལྷ་རྗེ་ཆོས་གོས་གསོལ་བ་འོད་
ཀྱི་རང་བཞིན་ཅན་བཞེངས་ཏེ། ཕྱག་གི་མཛུབ་མོ་ཕྱོགས་ཐམས་ཅད་དུ་་་
156



གཏད་ནས་ལྟོས་ཤིག་གསུངས་ཤིང་། སྟེང་འོག་ཕྱོགས་མཚམས་མཐའ་ཡས་
པ་གཅིག་ལ་གཅིག་མ་བསྒྲིབ་པར། སྐུ་དང་མཆོད་རྟེན་གྱིས་མ་ཁྱབ་པ་མེད་
པར་གསལ་བ། མནལ་སད་ནས་ཀྱང་ཉིན་ཞག་བདུན་གྱི་བར་དེ་ཁོ་ན་ལྟར་
སྣང་། ཡང་རི་བོ་པོ་ཏ་ལ་ན་སྤྱན་རས་གཟིགས་ཁ་སར་པ་ཎི་བཞུགས་པ་དང་།
ཤིང་གི་རི་སྤྲུལ་པའི་ཕོ་བྲང་ན་སྒྲོལ་མ་ལྷ་སུམ་ཅུ་སོ་གཉིས་ཀྱི་དཀྱིལ་འཁོར་འོད་
ཟེར་མང་དུ་འཕྲོ་བ་གཟིགས། སྦྲུལ་ལོའི་ཟླ་བ་ལྔ་པའི་ཚེས་བཅུ་ལ་ཀུན་སྣང་
དཔལ་འཁོར་ལོ་སྡོམ་པ་རྨི་ལམ་ཡེ་ཤེས་ཀྱི་འཁོར་ལོ་ལ་མཉམ་པར་བཞག་ཅིང་།
རླུང་སེམས་གཉིས་ཀྱི་འདུས་ཚུལ་ལ་སྟེང་འོག་ཕྱོགས་མཚམས་ཐམས་ཅད་དུ་ཡི་
གེ་བདུན་པའི་རང་སྒྲ་གྲག་ཅིང་ཕྱོགས་ཀུན་ནས་ཡི་གེ་བདུན་པ་ཆར་བཞིན་དུ་
འབབ་པ་ཞིག་བྱུང་བའི་དུས་སུ། གསང་བ་མཛོད་ཀྱི་སྒོ་ཁྱོད་ཀྱིས་ཕྱེས་གསུང་
བའི་སྒྲ་གསན། དེ་ལ་སོགས་པ་དག་པ་རབ་འབྱམས་དང་བསམ་གྱིས་མི་ཁྱབ་
པའི་རྫུ་འཕྲུལ་གྱི་རོལ་པ་རྣམས་ཀྱི། ཕྱོགས་ཙམ་མཚོན་པར་བྱ་བའི་སླད་དུ་
གདུལ་བྱ་ཐུན་མོང་བ་རྣམས་ཀྱི་སྣང་བ་དང་སྒོ་བསྟུན་ནས་ད་ལྟའི་རྣམ་ཐར་གྱི་
ཡི་གེ་རྣམས་སུ་འབྱུང་བ་བཞིན་མདོ་ཙམ་བཀོད་པ་སྟེ། གཞན་དུ་འཕགས་
ཆེན་རྣམས་ཀྱི་སྐད་ཅིག་མ་གཅིག་གི་རྣམ་པར་ཐར་བའང་སོ་སོ་སྐྱེ་བོས་བློས་
གཞལ་བར་ག་ལ་ནུས། རྗེ་ཉིད་ཀྱི་ཚེམས་ཁོ་ནས་འགྲོ་དོན་མཛད་པའང་
བསམ་གྱིས་མི་ཁྱབ་པ་སྟེ། ཚེམས་ཀྱི་རྣམ་པར་ཐར་བ་ལས་རྟོགས་ལྡན་རང་
བྱུང་རྡོ་རྗེ་ངག་རླུང་སེམས་ གཉིས་ལ་ཅུང་ ཟད་དབང་ ཐོབ་ བའི་ སྔ་ ལྟས་ སུ།
མགྲིན་པ་ལོངས་སྤྱོད་འཁོར་ལོར་རང་བྱུང་ཨཱ་ལི་ཀཱ་ལི་མཉམ་པར་སྦྱོར་ཞིང༌།
ངག་ལོངས་སྤྱོད་རྫོགས་པའི་སྐུས། རང་བྱུང་རང་རིག་པའི་ཡེ་ཤེས་སུ་བྱིན་
གྱིས་བརླབས་པའི་སྔ་ལྟས་སུ། རབ་བྱམས་བཀའ་ལ་ལུང་ཆེན་ཐོབ་ཅིང་ངག་
གིས་བརྗོད་བྱ་འབྱུང་བའི་གནས། སོ་དང་དབུགས་དང་ལྕེ་ལ་སོགས་པ་
རྣམས་ཀྱང་ལོངས་སྤྱོད་རྫོགས་པའི་སྐུའི་ཉམས་དང་རྟོགས་པ་མཛད་པ་འཕྲིན་
157



ལས་ཕྱོགས་རེ་མི་འཆར་མི་འབྱུང་ན། ལོངས་སྤྱོད་རྫོགས་པའི་ཐུན་མོང་ཁྱད་
པར་དུ་མ་རྟོགས་ཤིང་། ་ ངག་མ་རིག་འཁྲུལ་འཁོར་ཐ་མལ་བའི་ངག་ལོངས་
སྤྱོད་རྫོགས་པའི་སྐུ་ལོ་རྒྱུས་བརྗོད་པ་མངོན་སུམ་ཚད་མའོ། །
ལས་རབ་འབྱམས་གྲུབ་པའི་ཀརྨ་པ་ནི། དང་པོ་བུ་ཚ་ཆུང་ཆུང་གི་དུས་
སུ་སོ་སྐྱེས་པ་རྣམས་བརྗེས་ཤིང་། ཕྱོགས་མེད་དུ་མོས་གུས་ཀྱི་རྟེན་ལ་ཞུ་ཟེར་
བ་རྣམས་ལ་བསྐུར་ཏེ། དེ་རྗེས་སུ་སོ་སྐྱེས་པ་རྣམས་ལ་རིམ་པ་མང་པོར་ཕྱི་
ནང་དུ་སྐྱེས་ཤིང་། སོ་ཆུང་ཆུང་ཡང་འགའ་རེ་སྐྱེས་ཤིང་རིང་བསྲེལ་དང་
བཅས་པ་བརྗེས་པ་རྣམས་སོའི་བྱེ་བྲག་མང་དུ་བྱོན་པ་ནི། དཔེར་ན་འབྲུའི་
སྤུན་སྙིང་པོ་ལྟ་བུར་བརྗེས་ཤིང་སྐྱེས་པ་ལ། ཚེམས་རིང་བསྲེལ་དང་བཅས་པ་
ཁྱད་པར་དུ་འཕགས་པ་གཉིས་ལྷ་ཆེན་འཛམ་གླིང་རྒྱན་གྱི་ནང་ན་བཞུགས་ཤིང་།
ཡང་ཚེམས་རིང་བསྲེལ་དང་བཅས་པ་དྲུག རིགས་ལྔ་དང་ཐུགས་རྗེ་ཆེན་པོའི་
ནང་ན་བཞུགས་པ་ལ། རྟགས་དང་ཡོན་ཏན་བྱིན་རླབས་མང་པོ་འབྱུང་ཞིང་
འདུག དེའི་རྗེས་སུ་ཚེམས་རིང་བསྲེལ་དང་བཅས་པ་གཉིས་སེམས་དཔའ་
ལྡེམ་སྐུ་གཉིས་ཀྱི་ནང་ན་བཞུགས་ཤིང་། ཕྱི་མའི་མུ་མཐར་ཐུག་གི་བར་དུ་སྐུ་
བཞིའི་འཕྲིན་ལས་རྒྱུན་ཆད་མེད་པར་རབ་ཏུ་གནས་པའོ། །དེའི་རྗེས་སུ་ཡང་
སོའི་འདུ་བརྗེ་བ་ལ་སོགས་པ་མང་པོ་བྱུང་བ་ལ། རྗེ་རས་ཆུང་བའི་གདན་ས་
ལོ་རེ་བྱེའུ་མགོ་ན་སྐུ་ལྡེར་བཞེངས་པའི་ནང་ན། བླ་མ་དཔོན་པོའི་ཚེམས་རིང་
བསྲེལ་དང་བཅས་པ་མང་པོ་བྱོན་ཞིང་འབྱོན་བདོ་བ་བཞུགས་པ་སྟེ། ལ་སྟོད་
མྱུ་གུ་ལུང་། གནམ་ལྡེངས་པ་ལ་ཚེམས་རིང་བསྲེལ་དང་བཅས་པ་གཅིག་བྱིན་
ཡོད་པ་དང༌། གཙང་དབུ་རི་ན་རིང་བསྲེལ་དཔག་མེད་བྱོན་ནས་ཚེམས་ཅུང་
ཟད་པ་ལས་ཁ་སར་པ་ཎིའི་སྐུ་རིང་བསྲེལ་ལས་གྲུབ་པ་གཅིག་བྱོན་ནས། དབུ་
རི་ན་ནམ་ཡང་ཡོད་དུ་ཆུག་བཟླས་པ་ཡིན། བ་རི་ཁམས་གསུམ་ གྲགས་ལ།
ཚེམས་རིང་བསྲེལ་དང་བཅས་པ་གཅིག་བྱིན་ནས་བྱང་ཕྱོགས་སུ་བྱིན་རླབས་རྒྱ་
158



ཆེན་པོས་ཁྱབ་ ཏུ་ཆུག་གསུངས་སོ། །མདོག་ ཤཱཀྱ་བྱང་ཆུབ་ལ་ཚེམས་རིང་་
བསྲེལ་དང་བཅས་པ་གཅིག་བྱིན་ནས་ལོངས་སྐུའི་འཕྲིན་ལས་ནུབ་ ཏུ་མ་་་་་
བཅུགགནས་ནང་ན་བླ་མ་དར་མ་གྲགས་ལ་ཚེམས་རིང་བསྲེལ་དང་བཅས་པ་
གཅིག་ བྱིན་ ནས་ བཀའ་ བརྒྱུད་ ཀྱི་ གདན་ ས་ འཛིན་ དུ་ ཆུག་ གསུངས་ ཤིང་།
དགེ་བཤེས་ཤཱཀྱ་གྲགས་ལ་ཚེམས་རིང་བསྲེལ་དང་བཅས་པ་གཅིག་བྱིན་ནས་
བཀའ་བརྒྱུད་ཀྱི་དགོངས་པ་ནུབ་ཏུ་མ་བཅུག་གསུངས་སོ། །ཏྲེ་ན་ཕོ་ཡོང་རས་
པ་བསོད་ནམས་འབུམ་ལ་ཚེམས་རིང་བསྲེལ་དང་བཅས་པ་གཅིག་བསྐུར་ནས་
འགྲོ་དོན་གྱིས་གསུངས་པ་དང་། རོང་ཡུལ་འཛིང་ཀ་ན་དགེ་བཤེས་བྱ་བྲལ་བ་
ལ་ཚེམས་རིང་བསྲེལ་དང་བཅས་པ་བྱིན་ནས་འཕྲིན་ལས་ཆུད་མ་གསན་་་་་་
གསུངས་པ་དང༌། ཀློང་ཐང་བ་ཤཱཀྱ་སེང་གེ་ཚེམས་རིང་བསྲེལ་དང་བཅས་པ་
གཅིག་བྱིན་ནས་བསྟན་པའི་ཞབས་ཏོག་གྱིས་གསུངས་སོ། །རྒྱ་མི་ཉག་གི་ཡུལ་
དུ་བླ་མ་ཐུགས་རྗེ་དང༌། བཀྲ་ཤིས་རིན་ཆེན། རྒྱ་སྒོམ་ཧུན་ཚུལ་བ་གསུམ་ལ་
ཚེམས་རིང་བསྲེལ་མང་དུ་བྱོན་པ་འགྲན་ཟླ་མེད་པ་གསུམ་བྱིན་ཅིང་བསྐུར་བ་
ཡིས། རྒྱ་མི་ཉག་ལ་སོགས་སྐད་རིགས་མི་གཅིག་པ་ཐམས་ཅད་ཕྱི་མའི་མུ་
མཐར་ཐུག་གི་བར་དུ་ ཐམས་ཅད་སྨིན་ཅིང་གྲོལ་བ་དང་། འཕྲིན་ལས་སྣ་
ཚོགས་འབྱུང་བར་འགྱུར་རོ། །ཞེས་བྱིན་གྱིས་བརླབས་ཤིང་གདམས་པ་སྟེ།
བོད་ཡུལ་གྱི་འདི་ཚོ་རང་བས་རྒྱ་མི་ཉག་གི་ཚེམས་འདི་རྣམས་འཕྲིན་ལས་མཐའ་
ཡས་པར་འབྱུང་བར་འགྱུར་བ་ཀུན་གྱིས་ཤེས་པར་མཛོད། མིང་ཡོངས་སུ་
གྲགས་པ་ཀརྨ་པའི་ངག་རྟོགས་པ་ལོངས་སྤྱོད་རྫོགས་པའི་སྐུའི་སོའི་སྔ་ལྟས་དང་
པོ་ ཙམ་ གྱི་ རྟགས་ གཞན་ སྣང༌ དུ་ འབྱུང་ ཞིང་ འབྱུང་ བར་ འགྱུར་ བའི་ ཕྱིར།
དཔེར་ན་རྔ་བོ་ཆེ་ལ་རྡུང་མི་དགོས་པ་བཞིན་དུ། ཚེམས་འདི་རྣམས་ལ་དད་
པ་དང་མོས་གུས་ཉ་ར་ཞབས་ཏོག་ཡག་པ་བྱེད་མི་ཡོད་ན། མ་འོངས་པའི་
འཕྲིན་ལས་བསམ་གྱིས་མི་ཁྱབ་པ་འབྱུང་བའི་ཕྱིར་ན་འདི་རྣམས་བྲི་བའི་དོན་དེ་
159



སེམས་ཅན་གྱི་སོ་བསམ་གྱིས་མི་ཁྱབ་པའི་ཕྱིར་ན། མ་འོངས་པའི་དུས་སུ་གང་
དང་གང་གིས་ཀྱང་ངོ་མི་ཤེས་ཤིང་བར་མ་དོར་ཆུད་ཟ་བར་དོགས་པའོ། །
རིང་བསྲེལ་རྣམས་ཚེམས་ལ་ཕྱེད་འབུར་ཙམ་དུ་འབྱར་ཞིང་། གསོལ་བ་་་
ཐེབས་ན་ཚེམས་ལས་རིང་བསྲེལ་མང་པོའང་འབྱོན་ཤེས་པའོ། །བླ་མ་བྱ་ཕུག་
པས་ཚེམས་ལས་བྱོན་པའི་རིང་བསྲེལ་བསྐུར་གསུང་བ་ལས། ཚེམས་དང་ཐ་
དད་མེད་པའི་རིང་བསྲེལ་བཞི་སྡེ་གཉིས་བསྐུར་ཞིང་། དེ་མན་ཡང་ཕྱོགས་
ཐམས་ཅད་ན་འདོད་ཟེར་བ་རྣམས་ལ་རིང་བསྲེལ་རེ་རེ་ཟུང་ཟུང་བསྐུར་བ་ལ་
འཕྲིན་ལས་རྒྱ་ཆེན་པོ་འབྱུང་བར་འགྱུར། ཀརྨ་སངས་རྒྱས་ཀྱི་གདན་ས་ན་
ཚེམས་རིང་བསྲེལ་དང་བཅས་པ་དངོས་སུ་རིང་བསྲེལ་བཞི་སྡེ་བསྐུར་བ་ཆོས་ཁྲི་
ལ་མཆོད་རྟེན་གྱིས་གསུངས་པའོ། །ལྷ་ས་འཕྲུལ་སྣང་གི་ཆོས་ཁྲིའི་མཆོད་རྟེན་
སྐུ་འདི་ཡི་ནང་ན། ཚེམས་རིང་བསྲེལ་དང་བཅས་པ་གཅིག་བཞུགས་་་་་་
པའོ། །ཞེས་རྒྱས་པར་གསུངས་པ་ལྟ་བུའོ། །ཐུན་མོང་དང་ཐུན་མོང་མ་ཡིན་
པའི་རྣམ་པར་ཐར་པ་རྣམས་ཀྱི་དོན་བསྡུ་བའང་། གྲུབ་ཆེན་ཉིད་ཀྱིས་མཛད་
པའི་རྣམ་ཐར་གསང་མཛོད་ཆེན་མོ་ལས། སྔགས་འཆང་རང་བྱུང་རྡོ་རྗེ་་
ནི། །ཚེ་རབས་སྔ་མ་ཕན་ཆད་ཀྱི། །སྐྱེ་གནས་གྲངས་མཐའ་ཡས་པ་ཡི། །
སློབ་དཔོན་སློབ་མའི་འབྲེལ་བ་དང་། །དམ་ཆོས་རྣམ་པ་སྣ་ཚོགས་ཀྱིས། །
ལུང་དང་བརྒྱུད་པ་དུ་མ་ཡིས། །གདུལ་བྱ་འདུལ་བྱེད་བསམ་མི་ཁྱབ། །
གནས་དགོན་གཙུག་ལག་ཁང་ལ་སོགས། ། ཡ་མཚན་སྐུ་གསུང་ཐུགས་ཀྱི་
རྟེན། །སྣ་ཚོགས་རྟེན་གྱིས་འགྲོ་བའི་དོན། །དཔག་ཏུ་མེད་པ་འབྱུང་བ་
དང་། །ཚེ་རབས་གོང་མའི་དགེ་ཚོགས་རྣམས། །བརྗོད་མི་ལངས་པས་འགྲོ་
དོན་མཛད། །འཛམ་གླིང་འཇིག་རྟེན་འདི་ཉིད་དུ། །ད་རེས་སྐྱེས་པར་གྱུར་
པ་ཡང་། །དོན་མེད་འཁྲུལ་བས་སྐྱེས་པ་མིན། །ཚེ་རབས་མང་པོའི་སྦྱངས་
སྟོབས་དང་། །རྟོགས་པ་དང་ནི་སྨོན་ལམ་སྟོབས། །ཡེ་ཤེས་རྒྱ་མཚོ་མཐུ་
160



སྟོབས་ཀྱིས། །ཐེག་ཆེན་རིགས་སུ་སྐུ་འཁྲུངས་ཤིང་། །སངས་རྒྱས་རྣམས་ཀྱི་
ཆེ་བ་འདོན། །འགྲོ་དྲུག་སེམས་ཅན་སྨིན་གྲོལ་མཛད། །དགོངས་པ་ལུང་
བསྟན་གཉིས་ཀྱིས་སྐྱེས། །སངས་རྒྱས་བསྟན་པ་རྒྱས་པའི་གནས། །དགེ་བ་
ཅན་གྱི་ཡུལ་དུ་སྐྱེས། །སྤྲུལ་སྐུའི་བསྟན་པ་དང་པོ་སྟེ། །མཁན་སློབ་མཚན་
དང་ལྡན་པ་ལ། །གྲུབ་མཐའི་བློས་བསྒྱུར་བསྟན་ལ་ཞུགས། །བསམ་གཏན་
བཞི་ལྡན་ཚུལ་ཁྲིམས་རྫོགས། །བཙུན་པོ་ཚད་དང་ལྡན་པར་གྲགས། །སྤྲུལ་
སྐུའི་བསྟན་པ་ཐེག་ཆེན་མཆོག །བྱང་ཆུབ་སེམས་ཀྱི་དབང་སྡུད་ཀྱིས། །འགྲོ་
དོན་ཕྱོགས་མེད་སེམས་དཔའ་མཆོག །ཕན་བརྩེ་ཁྱད་པར་འཕགས་པར་་་་
གྲགས། །དགོངས་པ་ལུང་བསྟན་གསང་བའི་མཛོད། །ནཱ་རོ་བརྒྱུད་པས་
བྱིན་བརླབས་པའི། །སྐུ་གསུམ་ངོ་སྤྲོད་གསང་མཛོད་ལ། །དབུགས་ཆེན་
ཕྱིན་ཅིང་རྩལ་ཆེན་རྫོགས། །གྲུབ་རྟགས་སྣ་ཚོགས་ཆར་བཞིན་འབེབས། །
གྲུབ་ཐོབ་ཁྱད་པར་འཕགས་པར་གྲགས། །སྤྲུལ་སྐུ་ཐོགས་མེད་རྩལ་རྫོགས་
པས། །རླུང་སེམས་གཉིས་ཀྱི་འདུས་ཚུལ་གྱིས། ། གཟུགས་ཅན་གཟུགས་
མེད་འགྲོ་བ་རྣམས། །ཕྱོགས་རིས་མེད་པར་གཡོ་འགུལ་མཛད། །དབང་
སྡུད་ཆེན་པོར་ཡོངས་སུ་གྲགས། །ཡུལ་རིས་རྒྱལ་ཁམས་ཐམས་ཅད་ཀྱི། །
རྫས་དང་ལོངས་སྤྱོད་མ་ལུས་པ། །རྩོལ་སྒྲུབ་མེད་པར་དབང་དུ་བསྡུས། །
འཕགས་པ་མཆོད་ཅིང་སེམས་ཅན་སྦྱིན། །ལོངས་སྤྱོད་ཆེན་པོར་ཡོངས་སུ་
གྲགས། །སྐུ་གསུམ་ངོ་སྤྲོད་དཀྱིལ་འཁོར་དུ། །རླུང་སེམས་དྲག་ཏུ་འདུས་པ་
ཡིས། །རྡོ་རྗེ་སྲིན་པོ་ལ་སོགས་པ། །ཁྲོ་བོ་རྨད་དུ་བྱུང་བ་ཡི། ། ལྷ་ཚོགས་
ཐམས་ཅད་རང་ལ་བརྟག ། གཏུམ་དྲག་ཁྲོ་བོའི་མཛད་སྤྱོད་ཀྱིས། །ཡེ་ཤེས་
མ་མགོན་ལྕམ་དྲལ་དང་། དྲེགས་པ་ཕོ་དགུ་མོ་དགུ་སོགས། །འཛམ་གླིང་
གནས་ པའི་ ལྷ་སྲིན་རྣམས། །རྣམ་འགྱུར་ལྟ་ སྟངས་ ཏིང་འཛིན་གྱིས། །
དབང་དུ་བསྡུས་ཤིང་ཕོ་ཉ་བཀྱེ། །བསྟན་པ་བསྲུང་ཞིང་འགྲོ་དོན་མཛད། །
161



མཐུ་ སྟོབས་རྨད་དུ་བྱུང་བར་གྲགས། ། གྲངས་མེད་བསྐལ་པའི་སྔོན་རོལ་
ན། །ཡི་དམ་ལྷ་རུ་མངའ་གསོལ་བ། །རྒྱལ་བ་རྒྱ་མཚོ་སྤྱན་རས་་་་་་་་་་་
གཟིགས། །ཤར་ཕྱོགས་གྲུང་རིའི་དགོན་པ་རུ། །སྣང་སྲིད་རྒྱལ་བ་རྒྱ་མཚོར་
ཤར། །འཛམ་གླིང་ཁྱབ་པར་བྱིན་གྱིས་བརླབས། །འཛམ་གླིང་རྒྱལ་བ་རྒྱ་
མཚོས་ཁྱབ། །སྤྱན་རས་གཟིགས་དང་མཉམ་པར་གྲགས། །སྔགས་འཆང་
རང་བྱུང་རྡོ་རྗེ་ཡང་། །ད་རེས་སྐྱེ་བ་འདི་ཉིད་ལ། །རྣམ་འཕྲུལ་ཆ་ལུགས་
བསམ་མི་ཁྱབ། །ཕྱི་ནང་གཉིས་ཀྱི་གྲུབ་མཐའ་དང་། །ཤེས་དང་ཤེས་བྱའི་
ཚོགས་རྣམས་ལ། །མཐོང་དང་ ཐོས་པ་ཙམ་གྱིས་ཀྱང་། །བདེ་གཤེགས་་་་
བཀའ་ལ་ལུང་ཆེན་ཐོབ། །ཕྱོགས་བཅུའི་ཞིང་ཁམས་མཐའ་ཡས་ན། །རྒྱལ་
བ་རྣམས་ཀྱིས་ཆོས་གསུངས་པ། །རླུང་སེམས་གཉིས་ཀྱི་འདུས་ཚུལ་གྱིས། །
མཐོང་དང་ཐོས་སྙམ་བྱེད་པ་བྱུང་། །རྨོངས་པ་མེད་པའི་མཁས་པར་་་་་
གྲགས། །རེས་འགའ་དབེན་པར་སྒྲུབ་པ་བྱེད། །ཉན་ཐོས་དྲང་སྲོང་ཚོགས་
དང་འདྲ། །རེས་འགའ་གཡེངས་པས་རྒྱལ་ཁམས་བསྐོར། ། སྤྲིན་དང་བར་
སྣང་གློག་དང་འདྲ། །རེས་འགའ་འགྲོ་དྲུག་སྨིན་གྲོལ་མཛད། །རྒྱལ་བ་
རྣམས་དང་མཛད་སྤྱོད་བསྟུན། །འཛམ་གླིང་བདག་པོ་ཀུན་གྱི་རྗེ། །ལྕགས་
ཀྱི་འཁོར་ལོས་སྒྱུར་རྒྱལ་གྱི། །དབང་སྒྱུར་དབང་བསྐུར་མཆོག་ཏུ་གྱུར། །མི་
ཡི་བདག་པོའི་བདག་པོ་འདྲ། །འཛམ་གླིང་དམག་དཔོན་ཆེན་པོ་ཡིས། །
དབང་བསྐུར་མངའ་བདག་གསོལ་བས་ན། །དམག་དཔོན་གྱི་ཡང་དམག་་
དཔོན་འདྲ། །སྐད་རིགས་མི་གཅིག་ཡུལ་རྣམས་སུ། །སྐུ་གསུང་ཐུགས་ཀྱི་
གཙུག་ལག་ཁང་། །འགྲན་མེད་ཁྱད་པར་འཕགས་པའི་ཚོགས། །གཞི་དང་
མཆོད་པ་བསམ་མི་ཁྱབ། །ཆོས་རྒྱལ་མྱ་ངན་མེད་པ་ཡི། །མཛད་སྤྱོད་ཕྱག་
རྗེས་ཉིད་དང་མཚུངས། །ལས་རྒྱུན་གཅོད་པའི་མཛད་པ་དང་། །ཆོ་འཕྲུལ་
མངོན་འབྱུང་ཐེག་པ་འདྲ། །ད་ལྟ་སྐྱེ་བ་འདི་ཉིད་ལ། །གནས་དགོན་འདུག་
162



མལ་གྲངས་མང་ཞིང་། །ཆོས་ཁྲི་ཕྱག་རྟགས་ཞབས་རྗེས་སོགས། །ཡུལ་་་་
ཁམས་ཁྱབ་ཅིང་གྲངས་མང་བ། །སྐུ་གསུམ་ངོ་སྤྲོད་འཕྲིན་ལས་ཀྱིས། །སྨིན་
གྲོལ་འགྲོ་དོན་བསམ་མི་ཁྱབ། །ཐེག་དགུ་ཆོས་ཀྱི་འཁོར་ལོ་ཡི། །ཟབ་མོའི་
གདམས་ངག་བསམ་མི་ཁྱབ། །ཕྱི་མའི་མུ་མཐར་ཐུག་གི་བར། །སྨིན་གྲོལ་
འགྲོ་དོན་རྒྱུན་མི་འཆད། །གདུལ་བྱ་རབ་འབྲིང་ཐ་མ་སོགས། །འབྲེལ་པ་
ཐོགས་ཚད་ཐར་ལམ་འདྲེན། །སྨིན་གྲོལ་བུ་སློབ་མཐའ་ཡས་པས། །འགྲོ་
དོན་རྒྱུན་ཆད་མེད་པར་མཛད། །སྤྲུལ་སྐུ་འཇིག་རྟེན་བྱོན་པ་བཞིན། །འགྲོ་
བའི་འདྲེན་པ་གྲངས་མཐའ་ཡས། །གང་ན་འདུག་པའི་ཡུལ་རྣམས་ཀྱང་། །
མཆོད་རྟེན་ལྟ་བུར་བྱིན་བརླབས་ཤིང༌། །དཔའ་བོའི་ཚོགས་དང་མཁའ་་་་
འགྲོའི་ཚོགས། །དམ་ཅན་དང་ནི་ལྷ་ཀླུའི་ཚོགས། །བཀའ་ཉན་དམ་ལ་་་
བཏགས་པའི་ཕྱིར། ། གནས་མཆོག་བྱིན་གྱིས་རློབ་པ་དང་། །བཀའ་སྲུང་
བསྟན་པ་བསྲུང་བའི་ཕྱིར། །བྱིན་རླབས་ཅན་གྱི་གནས་མཆོག་ ཏུ། །སྨིན་
གྲོལ་འགྲོ་དོན་རྒྱུན་མི་འཆད། །སེམས་དཔའ་རང་བྱུང་རྡོ་རྗེ་ཡི། །ལུགས་མ་
རས་བྲིས་གཟུགས་བརྙན་སོགས། །གང་དང་གང་གིས་མཐོང་བ་དང༌། །
མོས་ཤིང་མཆོད་པར་གྱུར་པ་ཡང་། །རིམ་གྱིས་སྨིན་གྲོལ་འགྲོ་དོན་་་་་་་་་་
འབྱུང་། །རྒས་དང་རྒུད་དང་ན་ལ་སོགས། །སེམས་ཅན་མོས་པ་སྣ་ཚོགས་
ལ། །ལྟས་ནི་དུ་མ་སྟོན་པར་བྱེད། །དེས་ཀྱང་འགྲོ་དྲུག་ལམ་སྣ་འདྲེན། །
རྣལ་འབྱོར་རང་བྱུང་རྡོ་རྗེ་ཡང་། །ཡེ་ཤེས་རྒྱ་མཚོ་ཀྱི་རྡོར་གྱི། ། གསང་བ་སྐུ་
བརྒྱད་དོན་རྟོགས་པས། །སྐྱེ་བ་མེད་ཀྱང་སྐྱེ་ཚུལ་སྟོན། །གནས་པ་མེད་ཀྱང་
གནས་ཚུལ་སྟོན། །འགྲོ་འོངས་མེད་ཀྱང་འགྲོ་དང་འོངས། །འཆི་བ་མེད་
ཀྱང་འཆི་ཚུལ་སྟོན། །ད་ལྟར་སྐྱེ་བ་འདི་ཉིད་ཀྱི། །ཆོ་འཕྲུལ་རྣམ་འཕྲུལ་
མཛད་སྤྱོད་དེ། །གཟུགས་ཅན་མི་ཡི་མཐོང་སྣང་ཙམ། །གཟུགས་མེད་འགྲོ་
བའི་ཚོགས་རྣམས་ལ། །སྨིན་གྲོལ་ཅི་མཛད་སུ་ཡིས་ཤེས། །སྔགས་འཆང་
163



རང་བྱུང་རྡོ་རྗེ་ཡི། །ད་ལྟར་སྐྱེ་བ་འདི་ཉིད་ཀྱི། །ཆ་ལུགས་རྣམ་འགྱུར་ཅུང་
ཟད་བྲིས། །ལུས་སེམས་གཉིས་ཀྱི་སྒྱུ་ལུས་འཇིགས། །དེ་དང་དེ་ཡི་དུས་ཉིད་
དུ། །གནམ་ས་གཉིས་ལ་དག་སྣང་སྟོན། །གདུལ་བྱ་རབ་འབྲིང་ཐ་མ་ལ།
།གོ་དང་རྟོགས་ཚུལ་སྣ་ཚོགས་འཆར། །རབ་རྣམས་དེ་ཉིད་ཆོས་སྐུར་སྟོན། །
འབྲིང་རྣམས་ལོངས་སྐུ་བདེ་ཆེན་འཆར། །ཐ་མ་སྤྲུལ་སྐུ་མངོན་ཞེན་ལྡོག །
སྔགས་འཆང་རང་བྱུང་རྡོ་རྗེ་ཡི། འདི་ཕྱི་གཉིས་ཀྱི་ས་མཚམས་སུ། །སྨིན་
གྲོལ་འཕྲིན་ལས་བསམ་མི་ཁྱབ། ཨིནྡྲ་བྷཱུ་ཏི་ལ་སོགས་པ། །ཡེ་ཤེས་གསང་བ་
སྐུ་བརྒྱད་ཀྱི། །དག་སྣང་ལྷ་ཚོགས་ཕྱོགས་མེད་འཆར། །གསང་བ་སྐུ་བརྒྱད་
རྣལ་འབྱོར་ཚོགས། །སྐྱེ་དུབ་མེད་པར་སྒོམ་སྒྲུབ་མཛད། །དབུགས་ཕྱིན་
རྩལ་ཆེན་རྫོགས་ལགས་ན། གཟུགས་སྐུ་གདུལ་བྱའི་གྲངས་དང་མཉམ། །
འགྲོ་ དོན་མི་འབྱུང་དོགས་མ་མཆིས། ། ཡིད་དང་མཐུན་པར་སྒོམ་སྒྲུབ་་་
མཛོད། །རང་མ་སྨིན་པའི་འགྲོ་དོན་དེ། །ལོང་བས་ལོང་བ་ཁྲིད་པ་་་་་་
འདྲ། །སྐུ་གསུམ་ངོ་སྤྲོད་རྩལ་རྫོགས་ན། །སྐུ་ལྔའི་སངས་རྒྱས་རང་ཉིད་
ཡིན། །ཉི་མ་འཆར་བའི་དཔེ་བཞིན་དུ། །འདི་དོན་གང་གིས་རྟོགས་ཤིང་
གོམས། །འགྲོ་དྲུག་མ་རིག་མུན་པ་སེལ། །སེལ་བྱེད་མེད་པ་ཨེ་མ་ཧོ། །
སྔགས་འཆང་རང་བྱུང་རྡོ་རྗེ་ནི། །ཚེ་རབས་མང་པོའི་སྔོན་རོལ་ནས། །ཐེག་
དགུ་ཆོས་ཀྱི་འཁོར་ལོ་ཡི། །དགོངས་པ་མཆོག་ཏུ་གྱུར་པ་ནི། །གསང་མཆོག་
རྡོ་རྗེ་ཐེག་པ་སྟེ། །དེ་རྣམས་ཀུན་གྱི་བཅུད་བསྡུས་པ། ། ཐབས་དང་ཤེས་
རབ་དབྱེར་མེད་པ། །སངས་རྒྱས་རྒྱ་མཚོ་ཀྱི་རྡོར་ཏེ། །སྐུ་གསུམ་ངོ་སྤྲོད་
གནད་དང་ལྡན། །དེ་ཡི་སྒྲ་དོན་མཆོག་གྱུར་པ། །སྐུ་གསུམ་སྐུ་བཞི་སྐུ་ལྔ་
ཡི། །ངོ་སྤྲོད་གྲངས་མཐའ་ཡས་པ་ཡིས། །གཞི་རྟོགས་ལམ་རྟོགས་འབྲས་བུ་
རྟོགས། །ལྷན་སྐྱེས་ཡབ་ཡུམ་དཀྱིལ་འཁོར་དུ། །འགྲོ་དྲུག་བར་དོར་བཅས་
པ་རྣམས། །སྐད་ཅིག་ཉིད་ལ་སྨིན་གྲོལ་མཛད། །རྣལ་འབྱོར་རང་བྱུང་རྡོ་རྗེ་
164



ནི། །འདི་ནས་མི་སྣང་གྱུར་པའི་ཚེ། །ཆོས་སྐུ་དྲི་མེད་མཉམ་རྗེས་མེད། །
གནས་ལུགས་རང་ས་སྨིན་པས་ན། །ཡེ་ཤེས་རྒྱ་མཚོ་མཐའ་ཡས་པ། །དུས་
གསུམ་དུས་མེད་རྒྱུན་པར་གནས། །ལོངས་སྐུ་བདེ་ཆེན་རྩལ་རྫོགས་པས། །
འགྲོ་དྲུག་སེམས་ཅན་མ་ལུས་ཀྱི། །བྱ་བྱེད་ཚོགས་དང་སྣང་བའི་ཚོགས། །
གསང་བ་སྐུ་བརྒྱད་དཀྱིལ་འཁོར་དུ། །རང་བཞིན་ལྷུན་གྱིས་གྲུབ་པར་་་་་
འཆར། །སྤྲུལ་སྐུ་ཐོགས་མེད་དབང་ཐོབ་པས། །འགྲོ་དྲུག་བར་དོར་བཅས་
པ་ལ། །སྤྲུལ་སྐུ་ཐོགས་མེད་ཆར་བཞིན་འབེབས། །དེ་རྣམས་མ་ལུས་ཐམས་
ཅད་ཀྱི། །གཤིས་དབྱིངས་དང་ནི་རང་བཞིན་དང༌། །ངོ་བོ་མཚན་ཉིད་ལ་
སོགས་པ། །སྐུ་བཞི་འདུ་འབྲལ་མེད་པར་རྫོགས། །རྫུ་འཕྲུལ་ཆོ་འཕྲུལ་སྣ་
ཚོགས་ཀྱིས། །འབྲེལ་བ་ ཐོགས་དང་མ་ཐོགས་བཅས། །སྨིན་གྲོལ་འཕྲིན་
ལས་ཆེན་པོ་ནི། །གསང་དབང་མཚན་ཉིད་ལྡན་པ་དང༌། །ཤེས་རབ་ཡེ་
ཤེས་ཕྱོགས་མེད་སྦྱོར། །དབང་གསུམ་མཚན་ཉིད་ལྡན་པར་བསྐུར། །དུག་
ལྔ་རྡོ་རྗེ་རིགས་ལྔ་སྟེ། །ལྔ་འདུས་དབང་བཞི་བསྐུར་ཐོབ་མེད། ། སྔགས་འཆང་
རང་བྱུང་རྡོ་རྗེ་ནི། །དུས་གསུམ་དུས་མེད་ཕྱོགས་མེད་འབྱུང་། །མ་མོ་སྲིད་
པའི་རྒྱུད་ལུང་ལས། །ང་ནི་དུས་གསུམ་སྔར་ཡང་བྱུང་། །ང་ནི་དུས་གསུམ་
ཕྱིས་ཀྱང་འབྱུང༌། །ང་ནི་དུས་གསུམ་ད་ལྟར་བཞུགས། །གསུངས་པ་་་་་
ལྟར། །ཡེ་ཤེས་གསང་བ་སྐུ་བརྒྱད་ཀྱི། །མཛད་པ་འཕྲིན་ལས་ལུང་བསྟན་
པ། །ང་ཡིས་གོམས་འདྲིས་རྩལ་རྫོགས་ཕྱིར། །དེང་ནས་བཟུང་སྟེ་ཕྱི་མའི་
མཐར། །སྨིན་གྲོལ་སྣ་ཚོགས་འབྱུང་བ་འདྲ། །ལུང་བསྟན་སྐྱེས་བུ་གསུམ་པོ་
དང་། ། དཀྱིལ་འཁོར་མཁའ་འགྲོའི་ཚོགས་བཅས་ཀྱི། །རྒྱུད་ལུང་མན་ངག་
བསྒྲུབ་པ་ཡི། །གདུལ་བྱར་གྱུར་པ་ཐམས་ཅད་ལ། །བར་དོ་རྨི་ལམ་དངོས་
སུ་ཡང་། །དབང་བསྐུར་བྱིན་རླབས་ལུང་བསྟན་ཅིང༌། །ལུས་ངག་ཡིད་་་་
གསུམ་སྣང་བ་ཞི། །སྐུ་གསུམ་སྐུ་བཞི་ངོ་སྤྲོད་འགྱུར། །བརྒྱུད་པ་མཆོག་གྱུར་
165



འདི་ཉིད་ལ། །སྔགས་འཆང་རྣལ་འབྱོར་དཔག་མེད་འབྱུང་། །རྒྱུད་ལུང་
མན་ངག་ཐམས་ཅད་ཀྱིས། །ཕྱོགས་མེད་ཁྱབ་པར་ཐེ་ཚོམ་མེད། །སྐུ་གསུམ་
ངོ་སྤྲོད་གནད་མཆོག་འདི། །མཐོང་ཐོས་དྲན་པའི་སྐལ་ལྡན་རྣམས། །ཡུན་
མི་རིང་བར་སྨིན་གྲོལ་ཞིང་། །སྤྲང་པོ་ས་འོག་ཤི་གྱུར་ཀྱང་། །རྟགས་ནི་ནམ་
མཁའ་ཉིད་ལ་འབྱུང་། །ལུས་ཀྱི་ལྷག་མ་སྐུ་གདུང་འགྱུར། །སྐྱེ་བོ་ངོ་མཚར་
སྐྱེ་བར་འགྱུར། །དུས་གསུམ་དུས་མེད་ཐམས་ཅད་ཀྱི། །སྐལ་ལྡན་རྣམས་
ཀྱིས་མཁྱེན་མཛོད་ཅིག ། ཅེས་གསུངས་པ་ལྟར་རོ། །རྗེ་ཉིད་ཀྱིས་ཕྱི་ནང་གི་
གྲུབ་མཐའ་དང་ཐེག་པ་སྣ་ཚོགས་པ་རྣམས་ཀྱང་། རྡོ་རྗེ་ཐེག་པའི་ངེས་གསང་
སྙིང་པོའི་དོན་ཁོ་ན་ལ་གཞོལ་ཞིང་འབབ་པར་འགྱུར་བའི་བསྟན་བཅོས་ཀྱི་རིམ་
པའང་བཀའ་འགྱུར་རོ་འཚལ་གཉིས་འགྱུར་ཙམ་བསྟན་ཅིང༌། དེ་དག་གི་
གླེང་གཞི་དང་འབྲེལ་བའི་རྣམ་ཐར་མང་པོ་འཐོར་ནས་ཡོད་པར་གསུང་ སྟེ།
རྣམ་ཐར་དུས་གསུམ་དུས་མེད་གཅིག་ཏུ་རྟོགས་ཤིང་རྩལ་ཆེན་རྫོགས་པའི་གླེང་
གཞི་ལས། ད་ལྟར་གྱི་དུས་སུ་མིང་ཡོངས་སུ་གྲགས་པ་ཀརྨ་པས་རབ་འབྱམས་
བཀའ་ལ་ལུང་ཆེན་ཐོབ་ནས། བསྟན་པ་རྒྱ་མཚོ་མཐའ་ཡས། ཡེ་ཤེས་་་་
མཐའ་ཡས་མན་ཆོད་ཚིགས་བཞི་ཚིགས་སུ་བཅད་པ་ཡན་ཆད་ལ་འགྱུར་རོ་་་
འཚལ་གཉིས་ཙམ་འཛམ་གླིང་ཁྱབ་པར་བསྟན་ཅིང་བསྡུས་པ་ཡོད་པའི་ནང་ན།
གླེང་གཞི་རྣམ་ཐར་མང་པོ་འཐོར་ནས་ཡོད་པ་སྟེ། ཀོར་ཙེ་ཀོར་ཙེ་ཡང་རྣལ་
འབྱོར་རང་བྱུང་རྡོ་རྗེའི་རྣམ་ཐར་གླེང་གཞི་རྒྱས་བསྡུས་མང་པོས་ཡུལ་ཁམས་
ཁྱབ་ནས་ཡོད་པ་ལ་ཚད་གཞལ་བཟུང་དུ་མེད་པ་ཡིན། ད་ལྟར་གྱི་རྗེ་དུས་
གསུམ་མཁྱེན་པ་དང་། ཀུན་མཁྱེན་རང་བྱུང་རྡོ་རྗེ་ཐ་དད་མེད་པའི་གདུལ་བྱ་
ལྕགས་ཀྱི་འཁོར་ལོས་སྒྱུར་བ་གསུམ་གྱི་གླེང་གཞི་གླེང་སློང་རྣམ་ཐར་འདི་རྣམས་
འཛམ་བུ་གླིང་པ་འདི་རྣམས་ཀུན་གྱིས་ཤེས་ཤིང་ཐོས་པ་དང་། སྐད་རིགས་མི་
གཅིག་པ་སུམ་བརྒྱ་དང་དྲུག་ཅུ་ལ་མངོན་དུ་གྱུར་ཅིང་ལྐོག་ཏུ་མ་གྱུར་པ་དཔང་
166



པོ་དམ་པ་ཡོད་པ་སྟེ། སྤྲིན་མེད་ནམ་མཁའ་ལ་ཁྲི་གདུགས་ཤར་བ་ལྟ་བུའོ།
ཞེས་གསུངས། །
བདུན། དགོངས་པ་ཆོས་དབྱིངས་སུ་
ཐིམ་པའི་ཚུལ། །
ཆུ་རྟ་ལོ་ནས་བརྩམས་ཏེ་མྱ་ངན་ལས་འདའ་བར་བཞེད་པའི་གསུང་མང་
དུ་བྱོན། དེའི་ཚེ་གྲུབ་ཐོབ་ཆེན་པོ་ཨོ་རྒྱན་པ་དགུང་ལོ་ང་གསུམ་བཞུགས།
དབུས་གཙང་གི་འགྲོ་དོན་ཆེན་མོ་ལ་བྱོན། གཙང་ཕྱོགས་སུ་ཐན་མོ་ཆེ་བྱུང་བ་
གར་ཕེབས་སུ་ཆར་པ་བབས་པས་ཞི་བར་མཛད། དྲག་པོའི་སྦྱིན་སྲེག་གིས་
བགེགས་ཐམས་ཅད་འདུལ་ཞིང་བྱོན། རོང་ཆེན་དང་སིལ་མ་ལ་ནས་འབྱོན་
པར་དགོངས། སྟག་གྲུ་ཁར་ཕེབསས་ཚེ་ད་རེས་རིན་པོ་ཆེ་ཀརྨ་པར་མཇལ་
དགོས་པར་འདུག་གསུངས་ནས་གཙང་པོ་བྱང་ལ་བྱོན། གྲུབ་ཐོབ་ཆེན་པོས་
ཀྱང༌། ཀྱེ་མཚུར་ཕུ་བ་ཁ་འཁྱག་ནམ་ལངས། གྲུབ་ཐོབ་ཨོ་རྒྱན་པ་གནམ་ས་
གཉིས་ཀྱི་ཀ་བ་ལྟ་བུ་དེ་འབྱོན་ཞིང་འདུག་གསུངས་ནས་གྲབས་ཡུལ་ཆེར་བྱས།
ཨོ་རྒྱན་པའི་གསུང་ནས་ཀརྨ་པའི་གྲྭ་པ་རྣམས་བྲེལ་བདོ་འདུག་གཅགས་མལ་
གྱིས་གསུངས་ནས་ལམ་ཞིག་ཏུ་གཅགས་མལ་མཛད། ཡང་བྱོན་ཏེ་དབུ་རི་
བརྒལ་བར་བཞུགས་ནས་མངོན་མཁྱེན་ཨེ་འདུག་ལྟའོ་གསུངས་ནས་མཚན་
འགྲོས་ཀྱིས་བཏེག གྲུབ་ཐོབ་ཆེན་པོས་མཁྱེན་ནས་ཐོ་རེངས་བསུ་བ་རྣམས་
བཏང་བ་བྱམས་པ་ཆོས་ཁྲིར་མཇལ་བས་ཨོ་རྒྱན་པའི་ཐུགས་རྒྱལ་དང་པོ་ཆག
ཕྱིར་གཟིམ་སྦྲ་ཆེན་མོ་ལ་བཞུགས་ནས་རིན་པོ་ཆེའི་གཟིམ་ཁང་ན་རྟེན་མཆོད་
བཀོད་པ་འདི་ལྟར་འདུག་གསུངས་པས་མཚུར་ཕུ་བ་རྣམས་མོས། ནང་དུ་
ཕེབས་ཏེ་གུས་པས་གྲུབ་ཐོབ་ཆེན་པོའི་ཞབས་ལ་ཕྱག་མཛད། སྟན་བཟང་པོ་
167



བཤམས་པ་ལ་བཞུགས། གྲུབ་ཐོབ་ཆེན་པོས་ཁྱེད་དཔོན་སློབ་རྣམས་ངས་་
ཡོས་དཀྲུགས་ པ་ འདྲ་བ་ ཞིག་ བྱའམ་ གསུངས་ པས་མཛད་པར་ཞུ་ གསུངས།
དེ་མ་ཐག་ཏུ་རླུང་དང་ལྟ་སྟངས་མཛད་པས་གྲུབ་ཆེན་པ་སློབ་དཔོན་ཐམས་ཅད་
ཉམས་འུར་ཏེ་བཀྲབས་པས་ད་སྡོད་གསུངས་ཏེ་ཐུགས་རྒྱལ་གཉིས་པ་ཆག དེ་
ནུབ་དཔོན་སློབ་ཀུན་གྱི་ཚོགས་མཆོད་མཛད་པའི་ཤ་ཟན་རྣམས་ཁྱིས་ཁྱེར་བ་མ་
ཚོར། ནངས་པར་དྲུང་དུ་ཚ་བ་ལ་བྱོན་པའི་ཚེ་རིན་པོ་ཆེའི་གསུང་གིས་ཁྱེད་
རྣམས་ཀྱི་ཚོགས་རྫས་ཁྱིས་ཟོས་པ་ཨེ་ཚོར་གསུངས། ད་ལྟ་བོད་ན་ཁྱེད་པས་
གྲུབ་ཐོབ་ཆེ་བ་མེད་ཨང་གསུངས། དེ་ཙམ་གྱི་རློམ་པ་མི་བདོག་ཞུས་པས།
འོ་ན་ཁྱེད་ཀྱིས་ཨ་སུ་རའི་བྲག་ཕུག་ཏུ་བླངས་པའི་མགུར་དེ་ལོངས་དང་གསུངས།
དེར་ཐུགས་རྒྱལ་རྩ་བ་ནས་ཆག ཨེ་ཨོ་རྒྱན་པ་ཁྱེད་སིལ་མ་ལ་ནས་འགྲོ་ཆིས་
འདུག་སྟེ་ངའི་བྱང་ཆུབ་ཀྱི་སེམས་ཀྱིས་རང་དབང་མེད་པར་བཀུག་པ་ཡིན་ཨེ་
ཤེས་གསུངས། ཀ་ཏོ་ར་ནས་ཀྱིས་བཀང་བ་རྒྱལ་བ་རྒྱ་མཚོའི་སྦ་ལྕག་གིས་
དཀྲུགས་ནས་སྤྱི་བོར་བཞག་སྟེ་དབང་བསྐུར། ཞག་གསུམ་དུ་གདམས་ངག་
མཐའ་ཡས་པ་གནང་། ཁྱེད་ཀྱི་བརྒྱུད་པ་ལ་ཞྭ་ནག་ཅན་དུ་མཆི་ཞུས་པས།
སྤྱིར་གང་བྱས་ཉན། གྱ་པ་གངས་པས་གུ་བ་བྱས། དེའི་སྐྱེ་མཆེད་ལ་བརྟེན་
ནས་ཞྭ་ནག་པོ་གྱོན་པའི་བརྒྱུད་པ་ཆད། འོན་ཀྱང་ད་དུང་ཉི་མ་ནུབ་ཕྱོགས་
ནས་ཞྭ་ནག་པོ་གྱོན་པ་ཞིག་ཡོང་བ་ཡིན་གསུངས། འདི་ནི་རྗེ་རང་བྱུང་བ་
ལུང་བསྟན་པ་དང་། སྤྱིར་གྱ་པ་གངས་པའི་མཛད་པ་ལ་རྗེ་དུས་མཁྱེན་མ་
མཉེས་པས་བར་དང་སྤྲུལ་སྐུ་ཅུང་ཟད་འགྱངས་པ་ལ་དགོངས་པ་ཡིན་ནོ། །
དེ་ནས་གནང་སྦྱིན་བཟང་པོ་མཛད། བསྲེ་འཕོའི་ཞལ་གདམས་དང་སྐུ་
གསུམ་ངོ་སྤྲོད་སོགས་ཀྱི་ཕྱག་དཔེ་ཁྱད་པར་བ་དང་། དབུ་ཞྭ་ཞྭ་ནག་གཅིག་
གཏད་དེ་འདི་རྣམས་ཁྱེད་ཀྱིས་མགོ་འདོན་བྱེད་དགོས་པ་ཞིག་ཡོད་པས་དེ་ལ་
གཏོད། ཁྱེད་འདི་ནས་ལྷོ་ཕྱོགས་སུ་སོངས་དང་འགྲོ་དོན་རྒྱ་ཆེན་པོ་འགྲུབ།
168



ང་དང་མྱུར་དུ་འཕྲད་དོ་གསུངས། སྐུ་ཚེ་འདི་ལ་ཞག་གསུམ་ཁོ་ན་ལས་མ་
མཇལ་ཡང་ཕ་དང་བུ་འཕྲད་པ་ལྟ་བུར་གྱུར། གྲུབ་ཐོབ་ཨོ་རྒྱན་པས་ཀྱང་དེ་
ཕྱིན་རྗེ་རྒོད་ཚང་བ་དང་ཐ་མི་དད་པའི་རྩ་བའི་བླ་མར་འཛིན། སྤྱིར་ཐུགས་
བརྒྱུད་ཐ་མི་དད་པའི་སྐུའི་བཀོད་པའང་ཡིན་པར་སྣང་ལ་བརྒྱུད་པ་གཏད་ཅིང་
ཕྱིས་ལམ་པར་ཀུན་ཏུའང་གདམས་ངག་གི་ཤོག་དྲིལ་ཡང་ཡང་དུ། གྲུབ་ཐོབ་
ཆེན་པོ་ཐེགས་འཕྲལ་ཞིག་ཏུ་མང་ཡུལ་གྱི་གངས་ཞུར་མོའི་མདུན་ཕྱོགས་ཀྱི་མི་
མང་པོ་ཇོ་བོ་བསྐོར་བ་ལ་འོངས་ཏེ། ལམ་གཞུའི་ཕུ་ནས་གྲུབ་ཐོབ་ཆེན་པོ་
མཇལ་དུ་འོངས་པ་རྣམས་ལ་ཆོས་དང་བྱིན་རླབས་གནང་། དེའི་ནང་ནས་དོ་
ཧ་དང་རྙིང་མ་དང་ཞི་བྱེད་རྒྱུད་ཕྱི་ལ་མཁས་པའི་སྟོན་པ་ཆོས་དཔལ་བྱ་བ་
སྙོམས་ཆུང་ཞིག་ཡོད་པ་ལ་ཁྱོད་ཅུང་ཟད་ སྡོད་གསུངས། ཟས་གོས་དང་་་་
གནང་སྦྱིན་བཟང་པོ་མཛད་ནས་ང་ཁྱོད་ལ་གནས་ཚང་ཞིག་གཡར་དགོས་པར་
འདུག་པས་དེ་ཐོང་ཞིག་གསུངས། ཁོང་གིས་ཀྱང་མ་གོ་བར་གཞན་ལ་སྨྲས་
པས་ཁྱོད་རང་གར་སྡོད་མེད་པ་ལ་གནས་ཚང་གར་འོང་ཟེར་ནས་བཞད་གད་དུ་
སོང་སྐད། རྣམ་ཐར་ཞལ་ཆེམས་མ་ལས། མིང་ཡོངས་སུ་གྲགས་པ་ཀརྨ་
པའང་སྐྱེ་བ་འདི་ཉིད་ལ་ཨར་ཏ་ཉོར་གྱི་རྒྱལ་ས་ན་འདུག་པའི་དུས་སུ། རླུང་
སེམས་བུམ་པ་ཅན་ལ་འབྲིང་ཙམ་དུ་དབང་ཐོབ་ཀྱང་སྣ་ཚོགས་རྐྱེན་གྱི་དབང་
གིས་ལུས་སེམས་འབྲལ་བའི་སྔ་ལྟས་མང་དུ་འདུག་ནས། མཚུར་ཕུ་འདིར་
གསེར་ཡིག་པ་མགྱོགས་པར་བཏང་ཞིང་། དཔལ་ལྡན་འབྲས་སྤུང་གི་མཆོད་
རྟེན་ཞིག་མྱུར་དུ་བཞེངས་བྱས་པས་འདི་ན་འདུག་པ་རྣམས་ཀྱིས་བཞེངས་ཟིན།
བླ་མ་ཡི་དམ་ཌ་ཀི་ཕྱི་ནང་གསང་གསུམ་གྱི་ཚོགས་ཀྱིས་བསྐུལ་ནས། རྒྱལ་པོ་
རྒྱལ་བརྒྱུད་ཀྱི་མཛོད་རྣམས་ཀྱང་དཀོན་མཆོག་མཆོད། སེམས་ཅན་ལ་སྦྱིན་
པ་རྒྱ་ཆེན་པོ་བཏང་ནས། འཆི་རྐྱེན་ཚོགས་ གཉིས་ སུ་ རྫོགས་ པ་ མིན་ན།
ཀརྨ་པའི་རུས་བུ་མཆོད་རྟེན་འདིའི་ནང་དུ་བཞག་སྙམ་པས། ན་ནིང་ཕྱིས་
169



རྟེན་མང་པོ་བཞུགས་ཤིང་རབ་གནས་བྱས་པ་སྟེ། ད་རུང་ཡང་ཀརྨ་པའི་རུས་
བུ་ཆ་གཅིག་འདི་ན་བཞག་པ་ཡིན་པའི་ཕྱིར་ན། ས་རྡོ་ཤིང་གསུམ་ལས་བྱས་
པའི་མཆོད་རྟེན་གཞན་མི་དགོས་ཐམས་ཅད་ཀྱིས་ཤེས་པར་མཛོད། དེའི་
རྗེས་སུ་རླུང་སེམས་བུམ་པ་ཅན་ལ་དབང་ཐོབ་ཀྱང་གཞན་སྣང་རྐྱེན་གྱིས་བསྐུལ་
ནས། འཛམ་གླིང་བདག་པོས་གསུང་གི་འཁོར་ལོ་དྲག་པོར་བསྐོར་བ་དེ་ལུས་
སེམས་འབྲལ་བའི་སྔ་ལྟས་མཐའ་ཡས་པ་བྱུང་བ་ལས། འཇིགས་པ་མེད་པའི་
དབྱིངས་སུ་བླ་མ་ཡི་དམ་མཁའ་འགྲོ་དཔལ་ལྡན་ལྷ་མོ་རང་བྱུང་ཡེ་ཤེས་ཀྱི་་
དབྱིངས་སུ་གསོལ་བ་བཏབ་པ་ནི་འདི་འདྲ་སྟེ། མ་གཅིག་ ལྷ་མོ་དཔལ་ལྷ་
མོ། །སངས་རྒྱས་བསྟན་པ་བདག་གིས་བསྲུང་། །འགྲོ་དྲུག་ལམ་སྣ་བདག་
གིས་དྲངས། །འཆི་མེད་ཚེ་ཡི་དངོས་གྲུབ་སྩོལ། །ཞེས་ཐུགས་དམ་གྱི་རྒྱུད་
བསྐུལ་བ་ཙམ་གྱིས་འཕྲིན་ལས་རྣམ་བཞིའི་ལྟས་དངོས་སུ་ཡུལ་ཁམས་མང་པོར་
བྱུང་ནས། འཆི་རྐྱེན་ལས་རབ་འབྱམས་སུ་གྲུབ་པའི་ལྟས་དངོས་གྲུབ་སྣ་་་
ཚོགས་སུ་ཤར་ནས། ལྷ་ཆེན་པོ་འཛམ་གླིང་རྒྱན་གྱི་དབུ་མཛད་སྐུ་གསུང་་
ཐུགས་ཀྱི་རྟེན་མཐའ་ ཡས་ པ་དབུས་གཙང་ ཁམས་གསུམ་ཁྱབ་པར་བཞེངས་
ཤིང༌། སྒྱུ་མ་ལྟ་བུས་རྣམ་པར་འཕྲུལ་ནས་འཆི་རྐྱེན་སྣ་ཚོགས་འགྲོ་དོན་ལྷུན་
གྱིས་གྲུབ་པའི་རྒྱུ་རྐྱེན་འཁོར་ལོ་བསྐོར་བའོ། །
དེའི་རྗེས་སུ་དབུས་གཙང་། རྗེ་དུས་གསུམ་མཁྱེན་པའི་གདན་ས་་་་་
མཚུར་ཕུར་ཕྱིན་ནས་རིང་ཞིག་ལོན་པའི་དུས་ན། ཕྱི་ནང་གསང་གསུམ་དེ་ཁོ་
ན་ཉིད་ཀྱི་ལས་དང་ཉོན་མོངས་བག་ཆགས་ཀྱི་སྒྲིབ་པ་ཆ་ཕྲའུ་ལ་སོགས་པ་་
རྣམས་རེ་དོག་མ་རིག་པའི་རྒྱུ་ཆ་ཕྲའུ་དང་རྐྱེན་བཟང་ངན་སྣ་ཚོགས་བདུད་
བཞིའི་རྒྱན་དུ་ལྡང་ནས། རྗེ་བཙུན་མི་ལ་ལ་བདུད་དང་འདྲེའི་དམག་གི་་
ཚོགས་ཀྱི་ཉམས་སྣང་སྣ་ཚོགས་འཆར་བཞིན་དུ། རྟོགས་ལྡན་རང་བྱུང་རྡོ་རྗེ་
ཡང་རླུང་སེམས་གཉིས་ལ་དབང་ཐོབ་འཕོ་འགྱུར་མེད་ཀྱང་། ཕྱི་ནང་བར་
170



གསུམ་རྐྱེན་སྣང་སྣ་ཚོགས་ལུས་སེམས་བྲལ་བའི་སྔ་ལྟས་འགྲོ་དྲུག་བདུད་སོགས་
འཇིགས་ཚུལ་སྣ་ཚོགས་ཀྱི་སྣང་བ། ནད་དང་བགེགས་སོགས་ཡིད་དུ་མི་འོང་
བ་སྣ་ཚོགས་བན་བུན་ཙམ་དུ་བྱུང་བ་དང་། མཐོ་རིས་སྣ་ཚོགས་ཞེན་འཛིན་
ཐོབ་པར་རེ་ཞིང་། བྲལ་གྱི་དོགས་པ་མཐའ་ཡས་པ་རྣམས་ཡུན་རིང་དུ་ཅི་
རིགས་པར་འཆི་རྐྱེན་སྣ་ཚོགས་ཅིར་ཡང་སྣང་ཞིང་། ཐམས་ཅད་རང་སྣང་
གཞན་སྣང་གཉིས་ཀར་བྱུང་བ་ལས། རྒྱུ་རྐྱེན་སྣ་ཚོགས་ལྷན་ཅིག་སྐྱེས་པའི་ཡེ་
ཤེས་སུ་རྟོགས་ནས་ཆོས་ ཐམས་ཅད་ཀྱི་དེ་ཁོ་ན་ཉིད་གཉིས་ ཅན་ ཐམས་ཅད་
གཉིས་མེད་དུ་ལྷན་ཅིག་སྐྱེས་པར་རྩལ་རྫོགས་ཤིང་། ཞག་བཞི་བཅུའི་བར་དུ་
རང་སྣང་དུ་སངས་རྒྱས་ཞི་ཁྲོ་རབ་འབྱམས་ཀྱི་དཀྱིལ་འཁོར་ཞིང་ཁམས་ཆོས་ཀྱི་
དབྱིངས་དང་མཉམ་པར་རང་ཉིད་ལ་རྫོགས་ཤིང་། ཕྱོགས་མེད་དུ་འཕྲོ་ཞིང་
འཁྲུལ་བའི་ཉམས་མྱོང་དང༌། མ་རིག་འཁྲུལ་འཁོར་སེམས་ ཅན་གྱི་ཚོགས་
རྣམས་ཀྱང་ཕྱི་ནང་སྣོད་བཅུད་ཁམས་གསུམ་ཁྱབ་པར་ཉམས་སྣང་ཉམས་མྱོང་
མ་རིག་འཁྲུལ་འཁོར་དུ་ཉམས་རྟོགས་གཉིས་སུ་མེད་པར་བསྟན་ན་ཡང་། རྨི་
ལམ་ལ་སོགས་སྐབས་སྐབས་སུ་ཅིར་ཡང་འཆར་ཞིང་ཅིར་ཡང་ཉམས་སུ་མྱོང་བ་
སྣ་ཚོགས་སུ་སྣང་བ་རང་སྣང་དུ་བྱུང་བ་སྟེ། དེ་ཡང་ལུས་སེམས་འབྲལ་བའི་
སྔ་ལྟས་སུ་འདུག་ཀྱང་། སྐུ་གསུམ་ལྷུན་གྱིས་གྲུབ། སྐུ་བཞི་འདུ་འབྲལ་མེད་
པའི་རྩལ་ཆེན་རྫོགས་པའི་སྔ་ལྟས་ཙམ་དུ་ཐག་ཆོད་ནས། སྔར་གྱི་སྐུ་བཞི་ངོ་
སྤྲོད་ཀྱི་གདམས་ངག་ལ་ཡང་སྐུ་གསུམ་ཡིད་བྱེད་ཀྱི་འཕྲོ་འདུ་སྣ་ཚོགས་པར་ཡོད་
པར་འདུག་པ་སྟེ། བག་ཆགས་ཡིད་བྱེད་ཀྱི་སྐུ་བཞིར་འཛིན་པའི་སྒྲིབ་པ་ཡོད་
པ་ཨེ་ཡོད་མ་ཚོར་བར་སྣང་བ་དེ། དེ་ཕྱིན་ཆད་དུ་སྐུ་བཞི་མ་རིག་པ་རང་གིས་
རང་རིག་པ། ཆོས་སྐུ་དྲི་མ་མེད་པ་སྐུ་བཞི་འཛིན་པ་ཡིད་བྱེད་སྐུ་གཅིག་ཏུ་ངོ༌
སྤྲོད་རྟོགས་ནས། བྱེ་བྲག་གང་ཡང་གདོད་མ་ནས་མ་གྲུབ་པར་ངོ་སྤྲོད་རང་
བྱུང་ཡེ་ཤེས་སུ་བྱིན་གྱིས་རློབ་པའི་གནད། གདུལ་བྱ་སྣོད་དུ་རུང་བ་དང་མི་
171



རུང་བ་ཐམས་ཅད་ལ་ངོ་སྤྲོད་པའོ། །
དེའི་ཚེ་དེའི་དུས་ན་གཞན་སྣང་དུ་ཡང་ཞག་བཞི་བཅུ་ཙམ་ལ་སྐུ་བཞི་ངོ་
སྤྲོད་ཀྱི་རྟགས་སྣ་ཚོགས་ནམ་མཁའ་ས་གཞི་བར་སྣང་ལ་བྱུང་ཞིང་འཆར་ནས་
ཐམས་ཅད་ཀྱིས་ཀརྨ་པ་ན་ཞིང་འཆི་བར་འདུག་ཅེས་ཀུན་གྱིས་ཟེར་བར་གདའ་
བའི་དུས་སུ་རང་རེའི་བུ་སློབ་རྣམས་ཀྱིས་ཀྱང༌། ནོར་ཡོད་ཚད་རིམ་གྲོ་བྱེད་
པ་ཡིན་ཟེར་ཞིང་། མང་སྐོལ་ལ་སོགས་པ་རྒྱུན་ཆད་མེད་པར་བྱས་ཟིན། རྗེ་
བཙུན་མི་ལའི་གསུངས་ལས་ཀྱང་། གློ་བུར་ཚེ་ལ་འཇིགས་འཇིགས་ནས། །
ངས་རླུང་སེམས་གཉིས་ལ་རྟེན་འབྲེལ་བསྒྲིགས། །གསུངས་པ་བཞིན། མིང་
ཡོངས་སུ་གྲགས་པ་ཀརྨ་པའང་། རླུང་སེམས་བུམ་པ་ཅན་ལ་རང་དབང་ཐོབ་
པ་མིན་ན་ཤ་ཁྲག་གི་ཕུང་པོ་འདི་ལ་གནས་ཀྱི་བར་དུ་ཇི་ལྟར་དུ་བྱས་ཀྱང་འཆི་
བའི་རྐྱེན་དུ་མ་གྱུར་པ་གཅིག་ཀྱང་མེད་པའི་ཕྱིར་ན། ་སྣ་ཁུང་གི་དབུགས་ཉིད་
འགྲོ་ལྡོག་མ་ནུས་པའི་ཚེ་ན་འཆི་ཞེས་བྱ་བ་སྐད་ཅིག་ལ་འབྱུང་ཞིང་འདུག་པའི་
ཕྱིར་ན། སྒོམ་ཆེན་པ་ལ་སོགས་པ་ཐམས་ཅད་ཀྱིས་ཤེས་པར་མཛོད། རྟའི་
ལོ་འདི་ལ་དཔེར་ན་ཁང་རྒན་ཞིག་ཚད་པ་ཐམས་ཅད་གཡོ་ཞིང་འཁྲུག་པའི་དཔེ་
བཞིན་དུ། མིང་ཡོངས་སུ་གྲགས་པ་ཀརྨ་པ་ཡང་རླུང་སེམས་བུམ་པ་ཅན་ལ་
ཅུང་ཟད་དབང་ཐོབ་ཀྱང༌། འབྱུང་བཞིའི་ལུས་འདི་ཞིག་ནས་ཚད་པའི་སྔ་
ལྟས་ ཕྱི་ནང་བར་གསུམ་ལ་རྐྱེན་ངན་པ་སྣ་ཚོགས་འབྱུང་ ཞིང་འདུག་པ་སྟེ།
དཔེར་ན་ཉི་མ་རྒས་ཁའི་གྲིབ་སོ་བཞིན་དུ། བླ་མ་ཆེན་པོ་བྱ་ཕུག་པས་མགོ་
བྱས་ཏེ་ཡུལ་ཁམས་ཐམས་ཅད་ན་འགྲོ་དོན་བྱེད་ནུས་པའི་བླ་མ་དགེ་བཤེས་བརྒྱ་
ཙམ་འདི་ན་ཚོར་བ་མ་ཚོར་བར་འདས་ཟིན། དེ་རྣམས་ཀྱང་ཀརྨ་པའི་འཕྲིན་
ལས་འགྲིབ་ཚད་པའི་སྔ་ལྟས་ཡིན་པ་སྟེ། རྟ་ལོའི་ཟླ་བ་བརྒྱད་པའི་ཡར་ཚེས་
བརྒྱད་ཀྱི་དུས་སུ་རྒྱུ་རྐྱེན་སྣ་ཚོགས་ཀྱིས་བྱས་ནས་གློ་བུར་དུ་བཞུགས་པའི་ཁང་
སྒོའི་ ཐེམ་ ལེན་ ལས་ དྲག་ ཏུ་ འགྱེལ་ ཞིང་ རས་རུས་ ཡན་ ལག་ བརྡབས་ ནས།
172 、



དབུགས་ཀྱི་རྒྱུ་བ་ཆད་དུས་སུ་གོམས་པའི་སྟོབས་ཀྱིས་རླུང་བུམ་པ་ཅན་ཁུག་པ་
གཅིག་ཟིན། ལུས་སེམས་ཀྱི་སྐྱོན་རྣམས་རང་མལ་དུ་ཚུད་ནས། ཤིན་ཏུ་
བདེ་བར་བྱུང་བའི་སྐབས་སུ་རྩ་ན་ཁོང་གསུམ་འདུག་པ་ལ་སུ་ལ་ཡང་མ་ཟློ་
གསང་ བྱ་བ་ལས་ལུས་ གཡོ་འགུལ་ མི་ ཤེས་ པ་ ཞག་ མང་ རབ་ ཏུ་བྱུང་ཞིང་།
ཞག་སུམ་ཅུ་ཙམ་ལ་ཁྱོག་ལ་འཁྱེར་དགོས་པ་བྱུང་ཞིང༌། ནམ་མཁའ་ས་གཞི་
བར་སྣང་ལས་སྐུ་བཞིའི་རྟགས་དང༌། དབྱར་གཞུང་ཆེན་བཞིན་དུ་ནམ་ཟླ་
ཕྱོགས་མེད་དུ་དྲོས་པ་ལ་སོགས་པའི་རྟགས་མང་པོ་འདུག་པ་དེ་རྐྱེན་ངན་དངོས་
གྲུབ་འཆར་ཞིང་། སྲོག་རྩོལ་རླུང་ལ་དབང་ཐོབ་པའི་སྔ་ལྟས་དང་། རྟགས་
སུ་འདུག་པའི་ཕྱིར་ན་དེ་སྔ་རྐྱེན་དང་འཆི་ལྟས་ཙམ་དྲུག་ཙམ་བྱུང་བ་ལས།
ད་རེས་ཀྱི་འདི་ཤིན་ཏུ་འཇིགས་ཤིང་བར་ཆད་ཤིན་ཏུ་ཆེ་བར་འདུག མིང་
ཡོངས་སུ་གྲགས་པ་ཀརྨ་པ་མིན་ན་སྐྱེ་བ་འདི་ཉིད་ལ་སྐྱེ་འཆི་དྲུག་ཙམ་གྱི་སྣང་བ་
གསུམ་ལ་སོགས་པ་འཆར་བར་འདུག་སྟེ། འཆི་མེད་ཚེའི་དངོས་གྲུབ་རླུང་
སེམས་གཉིས་ལ་དབང་ཅུང་ཟད་ཐོབ་པའི་སྔ་ལྟས་ཀྱིས་འབྱུང་བཞིའི་ལུས་་་
སེམས་གཡོ་བ་བརྟན་པར་གྱུར་པའོ། ། །
བཤད་སྒོམ་དམ་ཆོས་མང་ནའང་རླུང་སེམས་གཉིས་ལ་རྩལ་ཆེན་པོ་མ་
རྫོགས་ཀྱི་བར་དུ། སྐྱེ་འཆི་གཉིས་ལ་རང་དབང་མི་ཐོབ་པ་སྟེ། མ་འོངས་
པའི་གདུལ་བྱ་ཐམས་ཅད་ཀྱིས་གོ་ཞིང་ཤེས་ནས་སེམས་ཉིད་གཤིས་འགྱུར་བ་
མེད་པ་ལས་སྐུ་བཞི་འདུ་འབྲལ་མེད་པར་རྟོགས་ཤིང་རྩལ་རྫོགས་ནས་སྲོག་རྩོལ་
རླུང་ལ་རང་དབང་གཞན་དབང་ཐོབ་པར་མཛོད། རིན་པོ་ཆེ་སྒྲོམ་བྲག་པའི་
ཞལ་ཆེམས་ལས། ཁྱོད་ཀྱི་ཤི་ས་ཀརྨར་གྱིས་གསུངས་པ་དེ་ཁམས་པ་ཀུན་གྱིས་
འགའ་རེ་ལ་ཐོས་སུ་བཅུག་ཅིང་། ཀརྨ་འབུམ་ཐང་གི་སྟོད་ན་ཆོས་ཁྲི་བརྩིགས་
ཤིང་། ཐེངས་བཞི་ཙམ་དུ་ཐེག་ཆེན་ཆོས་ཀྱི་འཁོར་ལོ་བསྐོར་ཅིང་འདི་ན་ཡང་
མཆོད་རྟེན་ཞིག་གྱིས་དང་། ཀརྨ་པའི་རུས་བུ་འཇུག་དགོས་པ་ཡིན་བཟླས་པ་
173



དེ་འགའ་ཞིག་གིས་འདི་ཡང་བཟླ་ཤེས། བརྒྱུད་པ་གོང་མ་རྣམས་ཀྱི་གཉའ་ན་
བྱས་ཟིན་ཟེར་ཡང་ཤེས་ཏེ། གོང་མ་འོག་མ་སུས་ཤེས། ཤེས་མི་ཡོད་ན་
དཔང་པོ་གྱིས་བཟླས་པ་སྟེ། ཀརྨ་པའི་ཆོས་ཁྲིའི་སྟེང་ན་མཆོད་རྟེན་བྱེད་་
དགོས་ཡོད་པ་ཡིན། མ་འོངས་པའི་དུས་ན་ཀརྨ་པའི་འཕྲིན་ལས་དར་དྲུག་ལ་
ཡུན་རིང་བ་ཡུལ་ཁམས་ཐམས་ཅད་ཁྱབ་པར་འབྱུང་ཡང་ཤེས་པའི་ཕྱིར་ན།
བླ་མའི་བཀའ་བསྒྲུབ་པ་མ་གཏོགས་པ། མིང་ཡོངས་སུ་གྲགས་པ་ཀརྨ་པ་ཀརྨ་
གཅིག་པུར་ ཤི་བས་མ་འོངས་ པའི་འཕྲིན་ལས་རབ་འབྱམས་ཕྱོགས་མེད་དུ་་་
རྫོགས་པར་ག་ལ་འགྱུར། ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་
པས་ ཀྱང་། མྱ་ ངན་ འདའ་ ཁར་ ཆོས་ ཐམས་ ཅད་ གཏན་ ལ་ ཕབ་ ཅིང་།
བཀའ་ཆེམས་འབུམ་ཕྲག་གསུངས་ཤིང་བཞུགས་པ་སྟེ། ཤཱཀྱ་ཐུབ་པའི་མིང་
ཡོངས་སུ་གྲགས་པ་རང་བྱུང་རྡོ་རྗེ་ཡང༌། སངས་རྒྱས་ཀྱི་བརྒྱུད་འཛིན་གདུལ་
བྱ་མཆོག་ཏུ་གྱུར་པ་ཡིན་པའི་ཕྱིར་ན། སངས་རྒྱས་ཀྱི་བཀའ་བཞིན་བསྒྲུབ་
རྗེས་སུ་སློབ་པ་སྟེ། གཞན་དང་མི་འདྲ་བར་དྲན་བཞིན་དུ་སྐྱེ། དྲན་བཞིན་
དུ་གནས། དྲན་བཞིན་དུ་འཕོ་ཞིང་འགྱུར་བ་བསྟན་དགོས་པའི་ཕྱིར་ན།
ད་ཕྱིན་ཆད་ཁ་ཆེམས་དང་མ་འོངས་པའི་འབྱུང་ཚུལ་མང་པོ་འཛམ་གླིང་ཁྱབ་
པར་བཤད་ཅིང་སྟོན་ཤེས་པའི་ཕྱིར་ན། རྟོགས་ལྡན་རང་བྱུང་རྡོ་རྗེ་ཡིས།
འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་སྐུ་བཞི་ངོ་སྤྲོད་དུ་བྱིན་
གྱིས་བརླབས་ཤིང་བསྡུས་ནས། ཐམས་ཅད་སྐུ་བཞི་འདུ་འབྲལ་མེད་པ་མ་
གཏོགས་པ་སྤུ་ཙམ་ཡང་མེད་པ། མ་རིག་པ་རང་གིས་རང་རིག་པའི་ཡེ་ཤེས་
འཇིག་རྟེན་གྱི་ཁམས་ཁྱབ་ཅིང་རྒྱུན་ཆད་མེད་པར་འབྱུང་བ་ལ། དང་པོ་བླ་མ་
སློབ་དཔོན་གྱིས་རྟོགས་ཤིང་རྩལ་ཆེན་པོ་རྫོགས་ན། མ་འོངས་པའི་གདུལ་བྱ་
ཐམས་ཅད་ཡིད་ཆེས་པ་མངོན་སུམ་ཚད་མ་ཡིན་པ་ཀུན་གྱིས་ཤེས་མོད། སློབ་
དཔོན་སྐུ་བཞི་ངོ་སྤྲོད་རྟགས་དང་འབྲས་མེད་པར་སློབ་མ་རྣམས་ལ་ཁ་འཕྱར་ཁ་
174



འཁྱིལ་བའི་ལུགས་བཞིན། འབྲས་བུ་མེད་པའི་ ཕུབ་མ་རྟགས་མེད་པའི་་་་
བཤད་བསྒོམ་རྒྱུན་ཆད་མེད་པར་བྱས་ཀྱང་སྐུ་གསུམ་ལྷུན་གྱིས་གྲུབ། སྐུ་བཞི་
འདུ་འབྲལ་མེད། སྐུ་ལྔའི་སངས་རྒྱས་རང་ཉིད་ལ་མངོན་སུམ་ཚད་མར་་་་
རྫོགས་པར་ག་ན་འགྱུར། དེའི་ཕྱིར་ན་ཆོས་སྐུ་དྲི་མེད་རང་བྱུང་རྡོ་རྗེས་ནི་
གནས་ལུགས་གཤིས་ལྔ་ཆོས་ཀྱི་དབྱིངས་རབ་འབྱམས་མཐའ་ཡས་ཆོས་སྐུ་ཡེ་
ཤེས་ལྔ་དང་ལྡན་པར་རྟོགས་ཤིང་རྩལ་རྫོགས་པའི་ཕྱིར་ན། མ་འོངས་པའི་
གདུལ་བྱ་ཐམས་ཅད་ཀྱང་མ་རིག་པ་རང་གིས་རང་རིག་ཅིང་ཆོས་སྐུའི་མཛད་པ་
འཕྲིན་ལས། རྒྱུན་ཆད་མེད་པར་མ་རྟོགས་པ་ཡིད་བྱེད་ཡིད་སྨོན་གང་ལའང་
རེ་དོགས་མེད་པ་སེམས་རྟོགས་པ་ཆོས་ཀྱི་སྐུར་སངས་རྒྱས་པའོ། །
སྐུ་བཞི་ངོ་སྤྲོད་ཀྱི་གནད་ཀྱིས་ངག་རྟོགས་པ་ལོངས་སྤྱོད་རྫོགས་པའི་སྐུར་
རྟོགས་ཤིང་རྩལ་རྫོགས་པའི་ཕྱིར་ན། སྲོག་རྩོལ་རླུང་གི་གནད་ཀྱིས་རབ་་་
འབྱམས་ཆོས་ཀྱི་དབྱིངས་དང་མཉམ་པར། རིགས་ལྔ་ཡབ་ཡུམ་བཅུ་གདོད་
ནས་ཡིན་པར་རྟོགས་ཤིང་། མགྲིན་པ་ལོངས་སྤྱོད་ཀྱི་འཁོར་ལོ་རུ་རང་བྱུང་ཨཱ་
ལི་ཀཱ་ལི་མཉམ་པར་སྦྱོར་བས། རབ་འབྱམས་བཀའ་ལ་ལུང་ཆེན་ཐོབ། ད་
ལྟར་གྱི་སོ་དང་ཁའི་སྐྱེད་མཆེད་རྣམས་སྨྲ་བརྗོད་ཚོགས་དང་བཅས་པ་ཀུན།
མ་འོངས་གདུལ་བྱའི་སྣང་བ་ལས་རིང་བསྲེལ་རང་བྱུང་རྟེན་གྱི་ཚོགས་དང་།
གསུང་མཆོག་སྨིན་གྲོལ་ངོ་སྤྲོད་རྒྱུན་ཆད་མེད་པ་དུས་གསུམ་རྒྱུན་ཆད་མེད་པ་
ཤུགས་ལས་འབྱུང་བ་སྟེ། ཟབ་མོ་སྐུ་བཞི་ངོ་སྤྲོད་ཀྱི་གནད་ཀྱིས་བདག་གཞན་
ལུས་ཀྱི་རྣམ་འགྱུར་གཡོ་འགུལ་མཐའ་ཡས་པ་རྣམས་དགག་བསྒྲུབ་མེད་པར་
ལུས་རྟོགས་པ་སྤྲུལ་པའི་སྐུར་རྩོལ་སྒྲུབ་མེད་པར་སྐུ་གསུམ་ལྷུན་གྱིས་གྲུབ་པར་
གདུལ་བྱ་གྲངས་ཅན་གྲངས་མེད་ལ་ཐོགས་པ་མེད་པར་འཆར་བ་སྟེ། རྣམ་
པར་ཤེས་པའི་ཚོགས་བརྒྱད་གྲངས་ཅན་གྱི་ཆོས་ཐམས་ཅད་གཉིས་སུ་མེད་པར་
སྐུ་བཞི་སྐུ་གཅིག་འདུ་འབྲལ་མེད་པར་རྟོགས་ཤིང་གོམས་འདྲིས་རྩལ་ཆེན་པོ་
175



རྫོགས་པ་ནི། ཉི་མ་དང་ཉི་མའི་འོད་ཀྱི་དཔེ་བཞིན་དུ་འཁྲུལ་བའི་ཚོགས་
ཐམས་ཅད་ཡེ་ཤེས་དབྱིངས་གཅིག་མ་གཏོགས་པ། བྱེ་བྲག་སོ་སོ་སྤུ་ཙམ་ཡང་
མེད་པའི་ཕྱིར་ན། ཡེ་ཤེས་དབྱིངས་གཅིག་འཁྲུལ་བའི་དྲི་མ་མེད་གསུང་པ་
དང་མཐུན་ཞིང༌། སོ་སོ་རང་རིག་ཡེ་ཤེས་སྤྱོད་ཡུལ་བ། སྨྲ་བསམ་བརྗོད་
མེད་རང་བྱུང་ཀརྨ་པས་རྩལ་རྫོགས་ཤིང༌། ལྐོག་ཏུ་མ་གྱུར་མངོན་དུ་གྱུར་པའི་
ཕྱིར་ན། སྐུ་བཞི་ངོ་སྤྲོད་ཀྱི་གནས་ཀྱིས་མ་ཁྱབ་པ་མེད་པར་ངོ་སྤྲོད། རང་
བྱུང་ཡེ་ཤེས་ཀྱི་དབྱིངས་ཀྱིས་བྱིན་གྱིས་བརླབས་པ་ནི། འདུས་བྱས་ལ་འདུས་
མ་བྱས་ཀྱི་སངས་རྒྱས་མི་རེ་ཞིང་། རྒྱུ་རྐྱེན་གང་དང་གང་ལའང་མི་ལྟོས་པར།།
གང་དང་གང་གི་གནས་ལུགས་གཤིས་འགྱུར་བ་མེད་པ་ལ། དབྱིངས་ངོ་བོ་
རང་བཞིན་མཚན་ཉིད་ལྔ་གང་དང་གང་གིས་མ་རིག་ན་ནི། འགྲོ་བ་རིགས་
དྲུག་བར་དོ་དང་བཅས་པར་འཁྲུལ་ནས་མ་རིག་འཁྲུལ་འཁོར་སེམས་ཅན་དུ་
འཁོར་བ་ཡིན་པར་ངོ་སྤྲོད་པའོ། །
གང་དང་གང་གིས་རིག་ཅིང་རྟོགས་ན་ནི། སངས་རྒྱས་ཀྱི་སྐུ་ལྔ་རང་
ཉིད་ལ་རྫོགས་པར་ངོ་སྤྲོད་ཅིང་བྱིན་གྱིས་རློབ་པའི་ཕྱིར་ན། སངས་རྒྱས་་
སེམས་ཅན་གཉིས་ཀྱི་བར་ན་རིག་མ་རིག་གཉིས་ཀྱི་ས་མཚམས་ཉི་མ་གྲིབ་མའི་
མཚམས་ཙམ་ཞིག་ལས་མེད་པ་ཡིན་པ་ལས། བྱས་པ་ཆོས་བྱས་ཀྱང་ཆོས་ཀྱི་དྲི་
མས་མ་གོས་ཤིང་། ཆོས་ཐམས་ཅད་ཀྱི་དེ་ཁོ་ན་ཉིད་ཀརྨ་རང་བྱུང་ཡེ་ཤེས་
ཀྱིས་རྟོགས་ཤིང་རྩལ་རྫོགས་ནས། གདུལ་བྱ་ལུས་ངག་ཡིད་གསུམ་ཡོད་ཚད་
ལ་དེ་ལྟར་ངོ་སྤྲོད་ཅིང་བྱིན་གྱིས་བརླབས་པ་དེ། ཐམས་ཅད་ཀྱིས་རང་གིས་
རང་རིག་ཅིང་རྟོགས་ན་གདོད་ནས་སངས་རྒྱས་པ་ཡིན་པ་ལ། རང་གིས་རང་
མ་རིག་ཅིང་འཁྲུལ་བ་ལས། གདམས་ངག་འདིའི་གནད་ཀྱིས་སྐད་ཅིག་གིས་
བྱེ་བྲག་ཕྱེད། གནས་འདི་ཡིས་སྐད་ཅིག་ཙམ་གྱིས་སངས་རྒྱས་སེམས་ཅན་གྱི་
མཚམས་ཕྱེད་པ་དང་། སྐད་ཅིག་གཅིག་གིས་རྫོགས་སངས་རྒྱས། གསུངས་
176



པ་ནི། སྐུ་བཞི་ངོ་སྤྲོད་ཀྱི་གནད་ཀྱིས་འཛིན་པའི་སེམས་སངས། གཟུང་
བའི་ཡུལ་ཞི་ཁྲོ་རབ་འབྱམས་ཀྱི་སྐུར་རྒྱས་ཤིང་། རྣམ་པར་རྟོགས་པའི་ཚོགས་
རྣམས་རང་བྱུང་ཡེ་ཤེས་རྒྱ་མཚོ་ཐམས་ཅད་མཁྱེན་པའི་དབྱིངས་དང་ཡེ་ཤེས་རོ་
མཉམ་པར་རྩལ་རྫོགས་པའི་རང་བྱུང་སྐུ་བཞི་ངོ་སྤྲོད་ཀྱི་གནད་འདི་སྔོན་མ་
བྱུང་། ཕྱིས་མི་འབྱུང་། ད་ལྟར་རང་བྱུང་ཡེ་ཤེས་ཀུན་ཁྱབ་རྡོ་རྗེའི་དུས་
འདིར་བྱུང་བ་མངོན་སུམ་ཚད་མ་སྟེ། གདུལ་བྱ་མ་རིག་རྒྱུ་རྐྱེན་ཡིད་སྨོན་
ཚོགས་ལ་རེ་བ་རྣམས་ཀྱིས་ཕྱོགས་མེད་མཁྱེན་པར་མཛོད། དཔེར་ན་ཕས་
རྒྱལ་པོ་ཐོབ་ན། བུ་ཡིས་རྒྱལ་བུའི་མིང་མི་ཐོབ་མི་སྲིད་པ་བཞིན་དུ། མ་
འོངས་པའི་གདུལ་བྱ་སྣོད་དུ་རུང་དང་མི་རུང་མེད་པ་ཡིས། འདི་ཡི་གནད་
ཀྱིས་སྐུ་ལྔའི་སངས་རྒྱས་རང་ལ་མི་རྫོགས་ཀ་མེད་པའི་ཕྱིར་ན། ཐམས་ཅད་ངོ་
སྤྲོད་ཅིང་ཐོས་སུ་ཆུག ཐོས་པ་ཙམ་གྱིས་ཀུན་ཡུན་རིང་པོ་མི་ཐོགས་པར་མ་
རིག་པ་རང་གིས་རང་རིག་ནས་སངས་རྒྱས་པར་འགྱུར་རོ། །སངས་རྒྱས་སེང་
གེ་སྒྲ་འཛམ་བུའི་གླིང་དུ་བྱོན་ཞིང་འཕྲུལ་བའི་འཕྲིན་ལས་རྒྱུན་མི་ཆད་མེད་ཅིང་
བྱོན་པ་དོན་མེད་དུ་འགྲོ་དོགས་ནས། བསམ་འགྲུབ་ཀྱི་བླ་ཆེན་རས་ཆེན་གྱིས་
རིན་པོ་ཆེ་སྒྲོམ་བྲག་པ་ལ་དགོངས་པ་ལུང་བསྟན་ཅིང༌། རིན་པོ་ཆེ་སྦོམ་བྲག་
པས། ཀུན་རྫོགས་རང་བྱུང་ཀརྨ་པ་ལ་བྱིན་གྱིས་བརླབས་ཤིང་ཞལ་ཆེམས་
གཉིས་བཞག་པ་ཡིན། ཀརྨ་སངས་རྒྱས་ཀྱི་གདན་ས་ཡོན་བདག་ཆེན་པོ་གར་
ཐོས་པའི་སར་ཀརྨ་དགོན་པ་མ་ཐོས་པའམ། མི་ཤེས་པ་མེད་ཅིང་རྡོ་རྗེ་གདན་
དང༌། ཀརྨ་སངས་རྒྱས་ཀྱི་གདན་ས་འདྲ་བའི་ཕྱིར་ན། ཐམས་ཅད་གནས་
དགོན་ཀུན་གྱི་རྩ་བ་ཀུན་ལ་ཁྱབ་པ་ཀརྨ་ཡིན་པའི་ཕྱིར་ན། མ་འོངས་པའི་བུ་
སློབ་ཐམས་ཅད་ཀྱང་ཀརྨར་འདུས་ཤིང་། ཞབས་ཏོག་བསྒོམ་བསྒྲུབ་མཆོད་
པ་གྱིས་དང་རིང་པོར་མི་ཐོགས་པར་སྐུ་བཞི་འདུ་འབྲལ་མེད་པར་སངས་རྒྱས་
པར་འགྱུར་རོ། །
177



རྗེ་དུས་གསུམ་མཁྱེན་པའི་མཛད་པ་འཕྲིན་ལས་འདི་ནས་ཕྱོགས་མེད་དུ་
རྒྱས་ཤིང་དགོངས་པ་མཐའ་དག་རྫོགས་པར་མཛད་པའི་རྩ་བ་འདི་ཡིན་ པ།
མིང་ཡོངས་སུ་གྲགས་པ་ཀརྨ་པའི་གདུལ་བྱ་ཐམས་ཅད་ཀྱིས་མཁྱེན་པར་མཛོད།
སངས་རྒྱས་ཆོས་ཀྱི་ཕུང་པོ་བསམ་གྱིས་མི་ཁྱབ་ཀྱང་། སྐུ་བཞི་ངོ་སྤྲོད་རླུང་
སེམས་གཉིས་ལ་རང་དབང་མ་ཐོབ་ཅིང་རྩལ་མ་རྫོགས་ཀྱི་བར་དུ་སྐྱེ་ཤི་གཉིས་
ལ་རང་དབང་མ་ཐོབ་སྟེ། སེམས་ཅན་ཐམས་ཅད་ནམ་ཡང་གཉིས་ལས་ནམ་
ཡང་མི་ཐར་དེ་མ་ལགས་པ་སེམས་ཅན་ཐམས་ཅད་ཀྱིས་མི་ཤེས་པས། ནམ་
ཡང་འཆི་དགོས་པ་ཀུན་གྱིས་ཤེས་པར་མཛོད། དེའི་ཕྱིར་ན་མཆོག་གི་སངས་
རྒྱས་ཀུན་བཟང་རྡོ་རྗེ་འཆང་། ཐུན་མོང་གི་སྤྲུལ་པའི་སངས་རྒྱས་ཤཱཀྱ་ཐུབ་པ་
གྲུབ་ཐོབ་བརྒྱུད་པའི་བླ་མ་རྣམས་ཀྱི་རྗེས་སུ་སྐྱེས་ཤིང༌། བཀའ་སྲུང་དགོངས་
པ་རྫོགས་པར་མཛད་པའི་ཀརྨ་པ་རང་བྱུང་རྡོ་རྗེ་ཡང་འཆི་དགོས་པར་འདུག་
པའི་ཕྱིར་ན། སེམས་ཅན་གཞན་པ་རྣམས་བཞིན་ཐ་མལ་སྐྱེ་བོ་མ་རིག་མུན་
ཁང་ན་གནས་པའི་དུད་འགྲོ་ལ་སོགས་པ་རྣམས་འཆི་བ་དང་མི་འདྲ་བར། སྐྱེ་
བ་མེད་ཀྱང་སྐྱེ་ཚུལ་སྟོན། གནས་པ་མེད་ཀྱང་གནས་ཚུལ་སྟོན། འཆི་བ་
མེད་ཀྱང་འཆི་ཚུལ་སྟོན་པའི་ཕྱིར་ན། དུས་གསུམ་མཛད་པ་འཕྲིན་ལས་རྒྱུན་
ཆད་མེད་པའི་ཁ་ཆེམས་སྣ་ཚོགས་དང་། འཆི་རྟགས་སྣ་ཚོགས་སྟོན་པ་དང་
ཕྱིན་ཆད་མ་འོངས་པའི་བྱེ་བྲག་སྣ་ཚོགས་བསམ་གྱིས་མི་ཁྱབ་པ་སྟོན་པར་འགྱུར་
བའི་ཕྱིར་ན། རྣལ་འབྱོར་རང་བྱུང་རྡོ་རྗེ་རང་བྱུང་ཀརྨ་པའི་འཆི་བའི་བྱེ་བྲག་
ལ་ངེས་པ་མེད་ཅིང་སུ་ཡིས་ཤེས། དཔེར་ན་མར་མེ་འདའ་ཁ་གསལ་བ་བཞིན་
དུ་མཁས་པར་འདོད་པའི་ཐེ་ཚོམ་སེལ། གྲུབ་པ་ཐོབ་པའི་བརྡར་ཤ་གཅོད།
གྲུབ་ཐོབ་ཆེན་པོ་ཨུ་རྒྱན་པ་བྱོན་པ་བཞིན་དུ། སྐལ་ལྡན་གདུལ་བྱ་མང་པོ་
འབྱུང་ ཞིང་ བསྟན་ པ་ཡུན་ དུ་ གནས་ པར་ འགྱུར་ པ་ ཡང་ ཤེས་ པའི་ ཕྱིར་ན།
རྐྱེན་ངན་སྣ་ཚོགས་ཀྱིས་མ་བསྐུལ་ན་གློ་བུར་རྐྱེན་ལ་འཇིགས་པ་མེད་པའི་ཕྱིར་
178



ན། འཆི་མེད་ཚེའི་དངོས་གྲུབ་ཐོབ་པར་འདོད་པ་རྣམས་ཀྱི་གདུལ་བྱ་རྣམས་
སྐུ་བཞི་ངོ་སྤྲོད་རྒྱལ་བ་རྒྱ་མཚོ་རང་བྱུང་ཡི་གེ་ལྔ་རླུང་སེམས་གཉིས་ལ་རང་
དབང་ཐོབ་པར་མཛོད། གཞན་པ་ཁ་ཕྱར་ཁ་འཁྱིལ་ཚོགས་ལ་ཡིད་ཆེས་བློ་
གཏད་མ་བྱེད་ཅིག དེའི་ཕྱིར་ན་ཀརྨ་པའི་ཁ་ཆེམས་བར་ཆད་འཆི་བདག་
བདུད་རྒྱལ་ལས་རྒྱལ་ཞིང༌། རྐྱེན་ངན་དངོས་གྲུབ་ཡོན་ཏན་རྒྱ་མཚོར་འཆར་
བའི་ཁ་ཆེམས་དང་པོ་ལགས་པས། མ་རིག་གདུལ་བྱ་གང་དང་གང་ན་ཡོད་པ་
ཐམས་ཅད་ཀྱིས་བྲིས་ཤིང་། ཀུན་ལ་ཐོས་སུ་ཆུག བསྒོམས་ཤིང་རྟོགས་ནས་
མ་འོངས་གདུལ་བྱ་ཐམས་ཅད་ལ། སྐུ་གསུམ་ལྷུན་གྱིས་གྲུབ། སྐུ་བཞི་འདུ་
འབྲལ་མེད་པའི་ངོ་སྤྲོད་གདམས་ངག་ཏུ་སྟོན་ཅིང་། མ་རིག་པ་རང་གིས་རང་
རིག་པའི་ཡེ་ཤེས་སུ་སངས་རྒྱས་པར་མཛོད། ཅེས་གསུངས། མ་འོངས་པའི་
ཚུལ་ཡང་རྣམ་ཐར་མཛད་སྤྱོད་རོལ་པ་ལས། ངའི་གདན་ས་གར་བཙུགས་པ་
ཆོས་ཀྱི་ཁྲི་དང་དཀྱིལ་འཁོར་ལ་སོགས་པ་གར་བྱས་པ་རྣམས་ཡུན་རིང་དུ་གནས་
ཤིང་འགྲོ་བའི་དོན་དུ་འགྱུར་བ་ཡིན་གསུངས། ངའི་བུ་སློབ་ཀྱི་ནང་ན་ཡང་ས་
ཐོབ་པའི་བྱང་ཆུབ་སེམས་དཔའ་དུས་གསུམ་མཁྱེན་པའི་བུ་རྒན་མང་པོ་ཡོད།
དྭགས་པོ་ལྷ་རྗེའི་བུ་རྒན་ཡང་མང་པོ་ཡོད་གསུངས། བླ་མ་རིན་པོ་ཆེ་སྐུ་སྐྱེ་བ་
འདིའི་རྗེས་ལ། ཤར་ཕྱོགས་ཀྱི་འཇིག་རྟེན་ཁམས་མཐའ་ ཡས་ རིན་ཆེན་་་་་
བཀོད་པ་བྱ་བ་ན། འཁོར་ལོ་བསྒྱུར་བའི་རྒྱལ་པོ་པདྨ་རྣམ་པར་རོལ་པ་བྱ་བ་
ཞིག་ཏུ་སྐུ་འཁྲུངས་ནས་ཚེ་ལོ་གྲངས་མེད་པར་བྱང་ཆུབ་ཀྱི་སྤྱད་པ་སྤྱོད་པ་འོང་།
སྤྲུལ་པ་ཆ་གཅིག་དགའ་ལྡན་དུ་བྱོན་ནས་མགོན་པོ་བྱམས་པའི་དྲུང་དུ་བྱང་ཆུབ་
སེམས་དཔའི་སྤྱོད་པ་སྤྱད་པ་འབྱུང༌། ལྷའི་ལོ་སྟོང་ཕྲག་ཙམ་ཐུབ་པ་འབྱུང་
གསུངས། ད་ལྟ་ངའི་དབང་བསྐུར་ཐོབ་པ་དང་འབྲེལ་གང་ཆེ་བ་ཐམས་ཅད་
རྒྱལ་པོ་དེའི་དྲུང་ན་རྒྱལ་ཕྲན་བྱང་ཆུབ་སེམས་དཔའ་མང་པོས། རང་ཅག་གི་
ཡོན་བདག་བྱེད་པ་ཡིན་ནོ་གསུངས་སོ། །དེ་མིན་ཀྱང་འགའ་རེ་འོང་བ་འདུག
179



བྱམས་པའི་བསྟན་པ་ལ་སྐྱེ་བ་ཉི་ཤུ་རྩ་གཅིག་ཙམ་གྱི་བར་དུ་བྱམས་པའི་བསྟན་
པ་དར་ཞིང་རྒྱས་པར་བགྱི་བ་ཡིན་གསུངས་སོ། །
ད་སྟེ་ལོ་བརྒྱ་ལྷག་ཙམ་ན་བྲམ་ཟེ་ཆེན་པོའི་སྤྲུལ་པ་དུས་གསུམ་མཁྱེན་པའི་
རྣམ་སྤྲུལ་ཆ་གཅིག་འབྱུང་ནས་བསྟན་པ་སྐྱོང་ཡང་སྲིད། དུས་ཚོད་མ་་་་
འགྲིབ་ཏུ་སོང་བའི་ཕྱིར་དེང་སང་ངའི་འཕྲིན་ལས་ཙམ་མི་འབྱུང༌། རན་ཙམ་
འབྱུང་གསུངས། འདི་རྣམས་ཐམས་ཅད་ཀྱི་ཕུགས་སློབ་དཔོན་པདྨ་ལ་ཐུག་
པ་ཡིན་གསུངས། དེང་སང་ཡང་འཇིག་རྟེན་གྱི་ཁམས་ཐམས་ཅད་ན་པདྨའི་
རྣམ་འཕྲུལ་ གྲངས་མེད་པ་བཞུགས། དུས་གསུམ་འཕྲིན་ལས་ལ་རྒྱུན་ཆད་
མེད་པ་ཡིན། འཇིག་རྟེན་གྱི་ཁམས་ཀྱི་ལྷ་འདྲེ་ཐམས་ཆད་ཀྱང་ངའི་སློབ་མ་
ཡིན་པའི་ཕྱིར། བུ་སློབ་རྣམས་ཀྱིས་བརྒྱུད་པ་ཟིན་ན་ལྷ་འདྲེ་ཐམས་ཅད་ཀྱིས་
འཕྲིན་ལས་བསྒྲུབ་བོ་གསུངས་ཞེས་འབྱུང་། ཡང་རྩལ་ཆེན་རྫོགས་པའི་གླེང་
གཞི་ལས། མ་འོངས་པའི་དུས་སུ་འབྱུང་བར་འགྱུར་བ། དཔེར་ན་དེ་རིང་
ཉི་མ་ཐལ་ན་ཡང་། སང་ཉི་མ་འཆར་བར་འགྱུར་བ་བཞིན་ཏེ། དེའི་ཕྱིར་ན།
སངས་རྒྱས་མྱ་ངན་ཡོངས་མི་འདའ། །དམ་པའི་ཆོས་ཀྱང་ནུབ་མི་འགྱུར། །
སྐུ་ཡི་འཕྲིན་ལས་རྒྱུན་མི་འཆད། །གསུངས་པ་ལྟ་བུ་སྟེ། སྔགས་འཆང་རང་
བྱུང་རྡོ་རྗེ་ཡང་། སྐྱེ་བ་འདི་ཡི་བྱ་བ་རྫོགས་ནས་ཀྱང་། འཇིག་རྟེན་འདི་
ནས་མི་སྣང་གྱུར་པའི་ཚེ། འབྲེལ་པ་རབ་འབྲིང་ཐ་མའི་སྣང་བ་ལ། འགྲོ་
དྲུག་བར་དོར་བཅས་པ་རྣམས། མ་རིག་པ་རང་རིག་པའི་ཡེ་ཤེས་སྐུ་རང་སར་
ངོ་སྤྲོད་ཅིང་བྱིན་གྱིས་བརླབས་པ་སྟེ། ལུས་དང་མཐུན་པར་སྐུར་སྤྲུལ་ཞིང༌།
སྐད་དང་མཐུན་པར་ཆོས་གསུངས་ནས། ཁམས་རྒྱུད་མཐུན་པར་ཟས་ཀྱི་
འཚོ། སེམས་རྒྱུད་མཐུན་པར་ཏིང་འཛིན་སྣ་ཚོགས་སྟོན། སྤྱོད་ལམ་འགྲོ་བ་
ཀུན་དང་མཐུན་པར་ཀུན་སྤྱོད་ཀུན་ཁྱབ་སྟེ། ཆོས་སྐུ་འཕོ་འགྱུར་མེད་པ་ལ།
གཟུགས་སྐུ་གདུལ་བྱའི་སྣང་བ་ཡིན། རྣམ་པ་སྣ་ཚོགས་ ཅིར་ཡང་འཆར།
180



དཔེར་ན་ཆུ་ཟླ་མེ་ལོང་གཟུགས་བརྙན་བཞིན། རྒྱུ་རྐྱེན་སྣ་ཚོགས་ཅིར་ཡང་
འཆར། ཞེས་དང་། འདུལ་བྱ་ཇི་ལྟར་སྣང་བ་བཞིན་དུ། གདུལ་བྱེད་ཀྱི་
སློབ་དཔོན་དེ་ལྟར་འབྱུང་བ་ནི། ཕྱོགས་བཅུའི་ཞིང་ཁམས་མཐའ་ཡས་པར་
གདུལ་བྱ་འབྲེལ་པ་ཅན་སྣ་ཚོགས་གང་དང་གང་དུ་སྐྱེ་ན་ཡང་། སྐྱེ་ཤི་གཉིས་
ལ་རང་དབང་ཐོབ་པའི་སློབ་དཔོན་ཡང་གདུལ་བྱ་སྣ་ཚོགས་ཀྱི་དོན་དུ་མི་འབྱུང་
མི་སྲིད་པའི་ཕྱིར་ན། ཕྱི་མའི་མུ་མཐར་ཐུག་གི་བར་དུ་རྡོ་རྗེ་འཆང་དང་ཐ་
དད་མེད་པའོ། །རྗེ་དུས་གསུམ་མཁྱེན་པ་ཆོས་དབྱིངས་ཀུན་ཏུ་ཁྱབ་པ་ལས།
རྣམ་འཕྲུལ་འོད་ཟེར་ཆ་ གཅིག་ གཏུམ་ཞིང་གདུག་པའི་གདུལ་བྱའི་དོན་དུ།
སྔོན་བྱུང་འབྲེལ་པའི་དབང་གིས་འབྱུང་བཞིན་འབྱུང་བར་འགྱུར་བ་སྟེ། ད་
ལྟར་ཡང་སེམས་དཔའ་རང་བྱུང་རྡོ་རྗེ་ཡིན། མ་འོངས་པའི་བྱེ་བྲག་འདི་
རྣམས་ལ་མང་པོ་ཤེས་ཤིང་དྲན་པར་འདུག་སྟེ། འདིར་འབྱུང་འདིར་སྐྱེ་་་
བརྗོད་པར་གྱུར་ན་དཔང་པོ་མངོན་སུམ་ཚད་མ་མེད་པའི་ཕྱིར་ན། གང་ཡང་
བདེན་ཞིང་ཡིད་ཆེས་པར་མི་འགྱུར་བས་མདོར་བསྡུས་ཤིང་མ་སྤྲོས་པའོ། །
སྔགས་འཆང་རང་བྱུང་རྡོ་རྗེ་ཡིས། མ་འོངས་པའི་དུས་འདིར་འགྲོ་
དོན་སེམས་ཅན་རྣམས་ཀྱི་སྨིན་གྲོལ་སྣ་ཚོགས་བསམ་གྱིས་མི་ཁྱབ་པ་འབྱུང་བར་
འགྱུར་ཏེ། སྐུ་གསུང་ཐུགས་རྟེན་རྣམས་སམ། ཞལ་ནས་གསུངས་པའི་ཆོས་
གདམས་ངག་གི་ཕུང་པོ་རྣམས་དང༌། བཞུགས་མལ་ལ་སོགས་གནད་ཀྱི་བྱེ་
བྲག་རྣམས་དང༌། བསམ་བཞིན་དུ་སྲིད་པ་ཉེ་བར་ལེན་པ་ལ་སོགས་པ་བུ་
སློབ་ གདུལ་བྱ་རབ་འབྲིང་ཐ་མ་སྣ་ཚོགས་ཀྱི་ཆོས་ཀྱི་མོས་པ་སྤྱོད་ པའི་ ས་ལ་
དབང་སྒྱུར་བ་དང༌། སྐུ་བཞི་ངོ་སྤྲོད་ཀྱི་གནད་ཀྱིས་ཤཱཀྱ་ཐུབ་པའི་བསྟན་པ་
མ་རྫོགས་པ་དང་། མགོན་པོ་བྱམས་པའི་བསྟན་པ་འཇིག་རྟེན་དུ་མ་བྱུང་གི་
བར་དུ་སྐུ་བཞི་ངོ་སྤྲོད་ཀྱིས་གནད་ཀྱི་རྒྱུན་ཆད་མེད་པར་གདུལ་བྱ་འབྲེལ་པ་
ཅན་རྣམས་སྨིན་ཅིང་གྲོལ་བར་ཕྱོགས་རིས་མེད་པར་བྱིན་གྱིས་བརླབས་པ་ནི།
181



རྣམ་འཕྲུལ་རང་བྱུང་རྡོ་རྗེ་ཡིས། མ་འོངས་པའི་དུས་ཡང་བསྟན་པ་འབྱུང་
ཞིང་བྱིན་གྱིས་རློབ་པའོ། །ཞེས་གསུངས། །
ལུག་ལོ་ཟླ་བ་དང་པོ་ལ་ཐང་དཔལ་མོ་དཔལ་ཐང་གི་སྟོད་དུ་རྗེ་བཙུན་མི་
ལ་ཐོད་པར་བདུད་རྩི་གསོལ་ཞིང་འོད་ཟེར་འགྱེད་པ་དང་། མ་འོངས་པར་
འདི་ནས་འཕྲིན་ལས་འབྱུང་ངོ་ཞེས་སྟོན་པ་གཟིགས་ཏེ་བསྟན་བཅོས་མཛད།
དེ་ཕྱིན་སྔ་གཞིས་པ་རྣམས་གངས་ཞུར་མོའི་མདུན་དུ་སོང་ངོ༌། ཞེས་ཡང་ཡང་
གསུངས།
ལུག་ལོ་ཟླ་བ་གསུམ་པ་ནས་བརྩམས་ཏེ་སྒྲ་དང་འོད་དང་ས་གཡོ་བ་ཡང་
ཡང་དུ་བྱུང་ཞིང་མེ་ཏོག་གི་ཆར་རྟག་པར་བབ། རྟགས་འདི་དག་དགེ་བའམ་
མི་དགེ་ཞུས་པས་བྱང་ཆུབ་སེམས་དཔའ་འཁྲུངས་པ་དང་འདའ་བ་ལ་རྟགས་
འདི་ལྟ་བུ་འབྱུང་བ་ཡིན་ཤེས་སམ་གསུངས། དགེ་འདུན་གྱི་ཚོགས་སུ་གསུང་
ཆེན་པོ་ཕྱུང་སྟེ་ཁྱེད་རང་རྣམས་ཞུ་རྒྱུ་ཡོད་ཚད་ཞུས། མ་བདེ་བ་ཡོད་ཚད་
དྲིས། རྗེ་དུས་མཁྱེན་གྱི་གདན་ས་རྣམས་ཀྱི་ཞིག་རལ་གསོས་ན་བསྟན་པ་དར་
རྒྱས་ཡུན་རིང་དུ་འབྱུང་བར་བཀའ་བརྒྱུད་གོང་མའི་ལུང་བསྟན་ཡོད་པས་ངས་
ཀྱང་གདན་ས་འདི་རྣམས་ལ་བྱ་བ་བྱས། རྗེ་དུས་གསུམ་མཁྱེན་པའི་དགོངས་
པ་རྫོགས་པར་བྱས་པ་ཡིན། འཛམ་གླིང་གི་བྱ་བ་སྐོར་ཞིག་ཚར་ཉི་མ་དོ་ནུབ་
ནུབ་ཀྱང་སང་འཆར་བ་བཞིན་རེ་ཞིག་འདི་ནས་མི་སྣང་བར་གྱུར་ཀྱང་འཕྲིན་
ལས་ཀྱི་དབང་གིས་གདུལ་བྱ་དང་མཐུན་པར་སྤྲུལ་པའི་སྐུ་ཤེས་བྱ་ཀུན་ལ་མཁས་
པ་ཞིག་གནམ་ནས་བྱ་བབས་པ་བཞིན་མྱུར་དུ་འོང་ངོ་ཞེས་གསུངས།
དེ་ནས་ཆུ་མོ་ལུག་གི་ལོ་ཟླ་བ་དགུ་པའི་ཚེས་གསུམ་ལ། གྲུབ་ཐོབ་ཆེན་
པོ་བསྙུང་བའི་ཚུལ་མི་མངའ་ཡང་སྔར་བས་ཆུང་བ། སྐུ་ཤེད་ཆུང་བ་སྙམ་བྱེད་
པའི་ཚེ། ཉེ་གནས་རྣམས་ཀྱི་དྲུང་དུ་སྐུ་རིམ་ཞུས་པས། ཞལ་ནས་རི་བོ་
མཆོག་རབ་གཡོ་བ་ལ་བེར་གས་མི་བརྟེན་ཁ་རོག་འདུག་ལ་སྒོམས་ཤིག་གསུངས།
182



ཡང་སྤྲང་པོ་ཚེ་འདི་ཉིད་ནས་འདས་གྱུར་ཀྱང་། རྟགས་ནི་ནམ་མཁའ་དག་ལ་
འབྱུང་བ་ཡིན། །ལུས་ཀྱི་ལྷག་མ་སྐུ་གདུང་རིང་བསྲེལ་འབྱུང་། །བར་དོར་
གནས་པའི་རང་རིག་རང་གསལ་བ། །ཆོས་སྐུ་དྲི་མ་མེད་པར་མཉམ་གནས་
ཤིང་། གཞན་རྒྱུད་བྱིན་གྱིས་རློབ་པར་ནུས་པའི་ཕྱིར། །འགྲོ་དོན་དཔག་ཏུ་
མེད་པ་དེར་ཡང་འབྱུང་། །རང་ཅག་ཆོས་སྐུ་དྲི་མེད་རྟོགས་པའི་ཕྱིར། །
འཆི་ལ་སྐྲག་པ་རྡུལ་ཙམ་ཡོད་མ་ཡིན། ། འཕོ་བྱ་འཕོ་བྱེད་རྟེན་དང་བྲལ་བའི་
ཕྱིར། །ཆོས་ཀྱི་སྐུ་ལ་འཕོ་འགྱུར་མེད་དོ་ཨོཾ། །ཞེས་གསུངས། ཡང་དཔོན་
རིན་པོ་ཆེ་ལ། སྤྲུལ་པའི་སྐུ་འདིར་མ་བྱོན་གྱི་བར་དུ་ཁྱོད་ཀྱིས་དགེ་འདུན་
ཀུན་གྱི་རྒན་ཤོས་གྱིས་ལ་དགོན་པ་འདིའི་ཆེད་གཉེར་དང༌། གྲྭ་པའི་སྐྱོང་བྲན་
གྱིས་ཤིག་ཅེས་དང༌། ཞག་བདུན་དུ་གདུང་ལ་མ་རེག་ ཅིག་གསུངས་ནས།
སྒྲ་དང་འོད་དང་མེ་ཏོག་གི་ཆར་པ་ལ་སོགས་པ་ངོ་མཚར་བའི་ལྟས་དུ་མ་དང་
བཅས་ ཏེ། སྤྲུལ་ པའི་ དཀྱིལ་ འཁོར་ བསྡུས་ ཏེ་ ཆོས་ ཀྱི་དབྱིངས་ སུ་ ཞུགས།
ཚེས་བདུན་གདུང་མཆོད་འབུལ་བའི་ཚེ། སློབ་མ་དག་པ་འགའ་ཞིག་གིས་
དཔའ་བོ་མཁའ་འགྲོ་རྣམས་ཀྱིས་མཆོད་པ་འབུལ་ཞིང་། རྗེ་ཉིད་སེང་གེ་ལ་
ཆིབས་ནས་ནུབ་ཕྱོགས་ལ་གཤེགས་པ་དང་། ལྷའི་མཆོད་པ་དང་བཅས་ནས་
དགའ་ལྡན་དུ་གཤེགས་པ་མཐོང་བ་བྱུང༌། ཆོས་རྗེའི་སྐུ་གཅིག་ཇོ་བོ་ཤཱཀྱ་མུ་
ནེ་ལ་དངོས་སུ་ཐིམ་པ་ལྷ་ས་པ་འགས་མཐོང་། ཡང་འགའ་ཞིག་གིས་ཆོས་
རྗེའི་སྐུ་འོད་དམར་པོའི་དཀྱིལ་ན་བཞུགས་པ་འབུམ་ཐང་གི་རྒྱལ་བ་རྒྱ་མཚོའི་
ཐུགས་ཀར་ཐིམ་པ་མཐོང་། འོད་དམར་པོ་ཆོས་རྗེའི་སྐུ་དང་བཅས་པ་ཤར་
ཕྱོགས་ཀྱི་ཞིང་དུ་བཞུད་ཅིང་འོད་ཟེར་ཚུར་ལོག་ནས་མཚུར་ཕུ་གདན་སར་ཐིམ་
པ་བླ་མ་དབུ་རི་བས་གཟིགས། འབྲི་གུང་མཐིལ་པའི་སྒོམ་ཆེན་ཞིག་གིས་ཆོས་
རྗེ་སེང་གེ་ལ་ཆིབས་ནས་ནམ་མཁར་གཤེགས་པ་མཇལ། ཚེས་བརྒྱད་ཀྱི་ཉིན་
གདུང་ཞལ་བསྟན་པའི་ཚེ། སློབ་མ་མཆོག་རྣམས་ཀྱིས་ལ་ལས་གཡུང་དྲུང་
183



དམར་པོའི་དབུས་སུ་རིགས་ལྔ་ཧེ་རུ་ཀ་སོགས་གར་མཛད་པ་མཐོང་བ་དང༌།
ལ་ལས་མཆོད་རྟེན། ལ་ལས་དབྱངས་གསལ་གྱི་ཡིག་འབྲུ། ལ་ལས་ཆོས་
རྗེས་དངོས་སུ་གསུང་བྱོན་པ་མཐོང༌། སྐྱེ་བོ་ཀུན་གྱི་མཐུན་སྣང་དུ་ཚེས་གསུམ་
ནས་ ཉི་ ཤུ་བཞིའི་བར་དུ། བར་སྣང་ དུ་ འཇའ་ཚོན་ གྱིས་ ཁེངས་ པ་ དང༌།
རོལ་མོ་དང་། མེ་ཏོག་གི་ཆར་དང༌། དྲི་བཟང་རྒྱུན་ཆད་མེད་པ་བྱུང་།
ཚེས་བཅུའི་ཉིན་མོ་སྐུ་གདུང་བཞུས་པས་ངོ་མཚར་གྱི་བཀོད་པ་ཆེར་སྣང་ཞིང་།
ཐུགས་ལྗགས་སྤྱན་གསུམ། བདེ་དགྱེས་རྗེ་བཙུན་མ་སྤྱན་རས་གཟིགས་སོགས་
ཀྱི་ལྷ་སྐུ་དང་། ཡིག་འབྲུ་དང་། དུང་གཡས་འཁྱིལ་སོགས་ཕྱག་མཚན་དང་།
ཡུངས་འབྲུ་ལྟ་བུའི་རིང་བསྲེལ་དཔག་ཏུ་མེད་པ་བྱོན། དེ་ཉིན་ལྷ་ས་ཤུན་
འཕྲང་ན་ཆོས་རྗེ་ཆིབས་པ་དཀར་པོ་ཆིབས་ནས་བྱོན་ཏེ། མགྲོན་པོ་འགའ་ལ་
ཆོས་གསུང་བ་དང༌། སྟོད་ལུང་མཐིལ་དུ་མི་འགའ་འཚོགས་པ་ལ་གཞོན་ནུ་
མཛེས་པ་ཞྭ་ནག་ཅན་ཞིག་གིས། ང་དཔལ་ལྡན་རང་བྱུང་རྡོ་རྗེ་ཡིན། ཁྱེད་
རྣམས་ལ་ཆོས་སྐུ་དྲི་མ་མེད་པའི་ངོ་སྤྲོད་བྱའོ་གསུངས་ནས་འཇའ་བཞིན་དུ་ཡལ་
བ་བྱུང༌། གདུང་དུད་ཀྱི་ཐད་སོར་ལྷའི་བུ་རོལ་མོ་ཐོགས་པ་མང་པོས་བསྐོར་
བ་བྱེད་པ་བྲག་སྒོ་དཔོན་པོས་མཐོང་། གདུང་ཁང་ལས་འོད་ཟེར་སྣ་ལྔ་གཙང་
གི་ཕྱོགས་སུ་འཕྲོ་བ་བྱུང་། རྟེན་བྱོན་པ་རྣམས་གདུང་རྟེན་ལྷུན་པོའི་དཔལ་
དང་། དཔལ་ལྡན་འབྲས་སྤུངས་ཀྱི་མཆོད་རྟེན་དང་། ཀརྨའི་གསེར་འབུམ་
སོགས་གདན་ས་གོང་འོག་གི་རྟེན་རྣམས་ཀྱི་ནང་དུ་ཕལ་ཆེར་བཞུགས་ཤིང་།
བཞུགས་གདན་དང༌། ཕྱགས་ལྷམ་གྱིས་མཐའ་རྟེན་པའི་ཚོགས་ཀྱི་ཞིང་་་་
རྣམས་མོས་ལྡན་ཐམས་ཅད་ལ་ཁྱབ་པར་བཀྲམ་མོ། །དེ་ལྟར་གྲུབ་ཆེན་ཉིད་ཀྱི་
མཛད་པའི་རྣམ་ཐར་གསང་མཛོད་ཆེན་མོ་དང༌། དགོངས་པ་ལུང་བསྟན་
དང་། དུས་གསུམ་དུས་མེད་གཅིག་ཏུ་རྟོགས་ཤིང་རྩལ་ཆེན་རྫོགས་པའི་གླེང་
གཞི་དང༌། རྣམ་ཐར་གདུག་པ་ཚར་གཅོད་དང་། ལྷ་ཆེན་འཛམ་གླིང་རྒྱན་
184



བཞེངས་པའི་རྣམ་ཐར་མུ་ཏིག་ཕྲེང་བ་དང༌། རྣམ་ཐར་ཞལ་ཆེམས་མ་དང་།
ཞལ་ཆེམས་དང་པོ་སོགས་དང་གསུང་སྒྲོས་བསྒྲིགས་པའི་རྣམ་ཐར་བཀའ་རྒྱ་མ་
དང་། གཉན་རས་ཀྱིས་མཛད་པའི་རྣམ་ཐར་མྱ་ངན་འདས་ཆུང་མ་དང༌།
རྒྱལ་བ་རྒྱ་མཚོ་དང་མ་མགོན་གྱི་གླེང་གཞི་སོགས་བསྟན་བཅོས་ཐོར་བུར་བྱུང་བ་
རྣམས་དང༌། མཁའ་སྤྱོད་པས་མཛད་པའི་བསམ་ཡས་ལྷ་ཡི་རྔ་ཆེན། རྗེ་
དཔའ་བོའི་ཆོས་འབྱུང་སོགས་ཡིག་ཆ་མང་པོ་རྣམས་གུང་བསྒྲིགས་ནས་དུས་
ཚིགས་དང་སྔ་ཕྱིའི་ངེས་པ་རྣམས་མཛད་པ་པོ་མི་གསལ་བའི་རྣམ་ཐར་གྱི་ཡིག་
རྙིང་ཁུངས་བཙུན་ཞིག་རྙེད་པ་དཔང་པོར་བགྱིས་ཏེ་ཅུང་ཟད་རྒྱས་པའི་ཚུལ་དུ་
བཀོད་པའོ། །
བརྒྱད། རྗེ་འདི་བའི་སྣོད་ལྡན་བུ་སློབ་
སོགས་ཀྱི་སྐོར།
གྲུབ་ཐོབ་ཆེན་པོ་ཀརྨ་པའི་སྐུ་དངོས་ཀྱི་གདུལ་བྱར་གྱུར་པའི་སློབ་མའི་
ཚོགས་བསམ་གྱིས་མི་ཁྱབ་ཀྱང་རགས་པར་རྣམ་ཐར་རྣམས་སུ་འཁོད་པ་ནི།
རྒྱལ་པོ་ཆེན་པོ་མོང་གོར་གན། རྣལ་འབྱོར་ཡེ་ཤེས་དབང་ཕྱུག ཉེ་གནས་
རིན་ཆེན་དཔལ། རྟོགས་ལྡན་ཞྭ་དཀར་བ། ཞྭ་སེར་བ། ཞྭ་དམར་བ་སྟེ་
ཞྭ་ཅན་གསུམ། རྟོགས་ལྡན་གཡག་མགོ་བ། སྟག་མགོ་བ། གཟིག་མགོ་བ་
སྟེ་མགོ་ཅན་གསུམ། གནམ་མཚོ་རས་པ། ཏྲེ་བོ་ཕོ་བོང་རས་པ། ཨ་ཏི་
ཡོན་ཏན་གྲགས། མདོག་ཤཱཀྱ་བྱང་ཆུབ། ཨ་མྱེ་གནམ་ཐོག་པ། དའི་སྲས་
གཞོན་ ནུ་ འབུམ། གཉན་ རས་ དགེ་ འདུན་ འབུམ། སྤྱན་ སྟ་ ཤོད་ པ།
འཇམ་དབྱངས་བློ་གྲོས་སེང་གེ། དཔོན་རིན་པོ་ཆེ། ཨ་དབང་ཡེ་ཤེས་དབང་
ཕྱུག ཚད་མ་པཎྜི་ཏ། རྩེ་ར་རྡོ་རྗེ་གྲགས། གཙང་པ་ འཛམ་ གླིང་པ།
185



ཁེང་ཡེ་ཤེས་རྒྱལ་མཚན། རྨ་བྱ་རས་པ། གཞོན་ནུ་རིན་པོ་ཆེ། འབུ་ཆུང་།
བྱུར་ཆུང་། འབའ་ཚ་ལོ་སྒོམ་ཡེ་དབང་གཉིས། བྱང་སེམས་རྒྱལ་བ་ཡེ་ཤེས།
གྲུབ་ཆེན་ཨུ་རྒྱན་པ་རྣམས་སོ། །
དེ་ལ་རྒྱལ་པོ་མོང་གོར་གན་ནི། ཆོས་ཉིད་ཀྱི་བདེན་པ་མངོན་སུམ་དུ་
རྟོགས་པས་རྗེ་ཉིད་དང་སྤང་རྟོགས་མཉམ་པར་བྱིན་གྱིས་བརླབས།
རྣལ་འབྱོར་ཡེ་ཤེས་དབང་ཕྱུག་ནི།། ཙཱ་རི་གསར་མའི་རང་བྱུང་གཏིང་
ཟབ་ཕུག་གི་གནས་ཞལ་འབྱེད་ཅིང་ཚེ་ཆུ་སྤྱན་འདྲེན་པའི་སླད་དུ་ལན་གསུམ་
བར་དུ་ལུང་བསྟན་མཛད་ནས་བཏང་བས། བྱེ་རེས་གནས་སྒོ་ཕྱེད་ཅིང་ཚེ་ཆུ་
སྤྱན་དྲངས་པ་མཚུར་ཕུ་ནས། གྲུབ་ཐོབ་ཆེན་པོས་སེར་སྦྲེང་གིས་བསུས་ཤིང་།
ལྷ་སར་ཆུ་འགྱེད་ཟླ་བ་གཅིག་བར་དུ་མཛད། དེས་ན་རྩོད་པ་མེད་པའི་གྲུབ་
ཐོབ་ཆེན་པོ་ཡིན་ཞིང་། བཀྲ་ཤིས་ལྗོངས་ཀྱི་གནས་འདིར་ད་ལྟའི་བར་དུ་སྒྲུབ་
པ་བོ་བཞུགས་བཞིན་པ་ཡིན་པས་བཀའ་དྲིན་ཤིན་ཏུ་ཆེའོ། །
དབོན་པོར་གཏོགས་པའི་ཉེ་གནས་རིན་ཆེན་དཔལ་ནི། རྗེ་ཉིད་ཀྱི་ཉེ་
གནས་ཡུན་རིང་དུ་མཛད་པ་སྟེ། འདན་གླང་ཐང་གི་རིར་ཤོག་ར་དགོན་
བཏབ། དེ་ལས་འཆད་ནས་ཚ་སྒང་གི་དགོན་པ་བཟུང༌། རྒྱ་ཡུལ་དུ་མེར་
བསྲེག་པ་ལ་སོགས་པའི་ཚེའང་འདི་དང་རྣལ་འབྱོར་ཡེ་ཤེས་དབང་ཕྱུག་བཅས་
དཔོན་སློབ་གསུམ་ལྷན་དུ་བཞུགས་པ་ཡིན་ཡང་གནོད་པས་མ་བརྫིས་པར་་་་
གྲགས། །
ཞྭ་དཀར་ཐུགས་རྗེ་ཡེ་ཤེས་ནི། རྗེ་ཉིད་ཀྱིས་རི་བོ་གནྟའི་གནས་ཡིག་
དང་། གནས་དེར་སྒྲུབ་པ་བོ་རྣམས་ཀྱི་ཉམས་ལེན་དང་སྤྱོད་ལམ་གྱི་ཡིག་ཆ་
ལུང་བསྟན་བཅས་གནང་བ་ལྟར། ཞང་ཞུང་དང་ཁ་ཆེའི་ཡུལ་བརྒྱུད་ནས།།
སླར་རི་བོ་གནྟའི་གནས་སྒོ་ཕྱེས། དུས་ཕྱིས་ཀྱི་བར་དུ་རི་པ་དང་དགོན་པ་
ཡོད་པར་གྲགས་སོ། །
186



ཞྭ་ དམར་ ཐུགས་ རྔ་ ཉི་ མ་ དང༌། ཞྭ་ སེར་ ཐུགས་ རྗེ་ རྒྱལ་ མཚན།
རྟོགས་ལྡན་གཡག་མགོ་བ་རྣམས་ཀྱིས་པཱུ་རོང་དང༌། གུ་གེ། སྟོད་ཧོར་གྱི་
ཡུལ་རྣམས་སུ་ཐུགས་རྗེ་ཆེན་པོའི་བསྟན་པ་སྤེལ་ཞིང་ཡི་གེ་དྲུག་པས་འགྲོ་དོན་
མཛད་དོ།
རྟོགས་ལྡན་ སྟག་མགོ་བ་དང་གཟིག་མགོ་བ་དག་གིས། མངའ་རིས་
ནས་རྒྱ་གར་གྱི་གྲུབ་གནས་རྣམས་སུ་གཤེགས་ཤིང་འགྲོ་དོན་མཛད་དོ། །
གནམ་མཚོ་རས་པ་སངས་རྒྱས་ཉི་མ་ནི། གནམ་མཚོར་བསྒྲུབ་པ་་་་
མཛད་པས་མཚན་དེར་ཐོགས་ཤིང་། ཙཱ་རིར་བསྒྲུབས་པས་གྲུབ་པ་བརྙེས།
སང་ར་སྤང་དུ་སྐུ་གཤེགས་པའི་སྐུ་འབུམ་ཡང་དེར་ཡོད་དོ། །
ཏྲེ་བོ་ཕོ་བོང་རས་པ་ནི། གྲུབ་ཐོབ་ཆེན་པོར་གྲགས་ཤིང་། དེའི་སློབ་
མ་ཆོས་སྐུ་ཡོན་ཏན་གྲགས་ཀྱིས་སྤང་དགོན་བཏབ། དེའི་གྲྭ་པ་སྟོན་པ་བསོད་
ནམས་གྲགས་སོ། །
མི་ཉག་ཨ་ཏི་ཡོན་ཏན་གྲགས་ཀྱིས་སེང་གེ་དགོན་བཟུང་། སག་གི་ཁ་
སྟོད་ན་སུམ་ཚུག་གི་དགོན་པ་བཏབ་ནས་དུས་ཕྱིས་ཀྱི་བར་དུ་གདན་སའི་རིམ་
པ་དང་། དར་རྒྱས་ལེགས་པོ་ཡོད་པར་གྲགས། །
མདོག་ཤཱཀྱ་བྱང་ཆུབ་ཀྱིས་ལ་སྟོད་དགོན་པ་བཏབ་ནས་འཕྲིན་ལས་ཆེན་
པོ་བྱུང་།
ཨ་མྱེ་གནམ་ཐོག་པ་ཡབ་སྲས་ནི། གྲུབ་ཐོབ་ཆེན་པོའི་སྐུ་ཞང་ཡིན་ལ་རྗེ་
ཉིད་ཀྱིས་དབང་ཁྲིད་ཕལ་ཆེར་གནང་ཞིང་། ཆོས་སྐྱོང་མ་མགོན་ལ་རྩལ་ཐོན་
པར་གྲགས། ལ་གོང་གནམ་ཐོག་གི་དགོན་པ་བཟུང་ནས་འཕྲིན་ལས་ཀྱང་
ཆེར་བྱུང་བ་སྣང་།
གཉན་རས་དགེ་འདུན་འབུམ་ནི། འཁྲུངས་ཡུལ་ ཁམས་ཀྱི་རྫ་ རྒྱུད།
རིན་པོ་ཆེ་ལ་ཆོས་བཀའ་ཕལ་ཆེར་གསན་ཞིང་། སླར་ཡང་ཕ་ཞིང་གསེར་དུ་
187



བསྒྱུར་ནས་ཕུལ། ཆོས་རྟིང་རྣམས་རྫོགས་པར་ཞུས། མཚུར་ཐེལ་ཁོང་དུ་
བཞུགས་ནས་སྐུ་སྐྱེ་བ་ཕྱི་མའི་འདྲེན་པ་མཛད་དེ། བཀའ་བརྒྱུད་ཀྱི་སྲོལ་མ་
ཆད་པར་འཛིན་པའི་སྐྱེས་ཆེན་ནོ། །
དབོན་པོ་བསོད་ནམས་དཔལ་ནི། རིན་པོ་ཆེ་དབུས་སུ་བྱོན་པའི་ཤུལ་
དུ། ཞལ་ཏ་དང་རྒྱུ་བཅའ་བཞག་ནས་ཀརྨའི་བྱམས་ཆེན་གྱི་སྐུ་ལྷ་ཁང་དང་
བཅས་བཞེངས་ནས། དེའི་གདན་ས་ཡང་མཛད། དེ་ནས་དབྱི་གཤིས་སྟག་
ཤོད་ཀྱི་དགོན་པ་བཏབ་པས། མཚན་སྤྱན་སྔ་སྟག་ཤོད་པར་གྲགས། འཕྲིན་
ལས་དར་རྒྱས་ཆེ་བ་བྱུང་། །
འཇམ་དབྱངས་བློ་གྲོས་སེང་གེ་ནི། རྗེ་ཉིད་ཀྱི་མཆེད་ཡས་སྐྱ་པའི་སྟོན་
པ་ཞིག་སྟེ། དང་བོར་ཅུང་ཟང་མི་མཉེས་པའི་ཚུལ་གྱིས་བཀའ་བཀྱོན་གནང་
བ་ཞིག་ཡོད་ཀྱང་། ཕྱིས་ཉིད་གྱིས་རྗེས་སུ་བཟུང་བས་སྟོན་སྒོམ་ངོ་མཚར་ཅན་
ཞིག་བྱུང་བར་གྲགས།
དབོན་རིན་པོ་ཆེ་ནི་རྗེའི་སྣག་དབོན་ཡིན་ལ་རིན་པོ་ཆེ་གཞན་དོན་དུ་
གཤེགས་པའི་རྗེས་ལ་མཚུར་ཕུའི་གདན་ས་ལོ་གསུམ་བཞི་ཙམ་མཛད། དེའི་
རྗེས་སུ། རུས་དཔོན་དུ་གཏོགས་པའི་བླ་མ་གནས་ནང་པས་གདན་ས་མཛད།
ཨ་དབང་ཡེ་ཤེས་དབང་ཕྱག་ནི་གཅེན་མཆོད་ཆེན་གཙུག་ཏོར་གྱི་སྲས་
ཡིན་ལ། རིན་པོ་ཆེའི་དྲུང་དུ་ཆོས་བཀའ་མང་དུ་ཞུས་ནས། འབྲི་རྒྱུད་འོག་
ཚང་གི་མཁར་དུ་བཞུགས་པའི་སྲས་བཀྲ་ཤིས་འབུམ་དང༌། ཨ་དཔལ་གཉིས།
བཀྲ་ཤིས་འབུམ་ རབ་ ཏུ་བྱུང་ནས་གནས་ནང་པའི་རྗེས་ སུ་ གདན་ས་མཛད།
ཨ་མྱེ་ཨ་དཔལ་ལ་སྲས་དབང་རིན། ཆོས་རྒྱལ། ཆོས་བློ། དཀའ་ཐུབ་
བཞི་ སྣང་བའི། དབང་རིན་གྱིས་གདན་ས་ལོ་བདུན་མཛད་པའི་རིང་ལ།
ནང་སོའི་འཚམས། མཆོད་ཁང་གི་མཁར་ལན་རྣམས་ལེགས་པོ་ཚར་ནས་
ཁང་ཟུར་དུ་བཞུགས།
188



ཚད་མ་པཎྜི་ཏ་ནི་མཁས་པའི་ང་རྒྱལ་གྱིས་ཁེངས་སྟེ་དབུ་རིར་གྲུབ་ཐོབ་
ཆེན་པོ་ལ་རྗེས་དཔག་ཚད་མ་གང་ཡིན་ཟེར་བ་ན་ཕྱག་སྡིགས་མཛུབ་གཏད་པས་
སྣ་ཁྲག་ཐེམ་བུ་བཏང་བ་ལྟར་བབ་པ་ལ་འདི་རྗེས་དཔག་ཚད་མ་ཡིན། ད་
མངོན་སུམ་ཚད་མ་དགོས་སམ་གསུང་བས་སྐྲག་ནས་ཞབས་ལ་གཏུགས་པ་སྟེ་
དཔར་རིན་གྱི་རྗེས་སུ་མཚུར་ཕུའི་གདན་ས་ཟླ་བ་དྲུག་མཛད་ནས་གཤེགས།
སླར་ཡང་བླ་མ་དབང་རིན་པས་ལོ་ཁ་ཡར་གདན་སར་བཞུགས་པའི་སྟེང་དུ་རྗེ་
རང་བྱུང་བ་ཧོར་ཡུལ་ནས་ཕེབས་པའོ། །
ཁེང་ཡེ་ཤེས་རྒྱལ་མཚན་དང་ཆུང་གསུམ་ནི། བུ་འབོར་དུ་འཕྲིན་ལས་
ཆེར་བྱུང་བར་གྲགས།
རྨ་བྱ་རས་པ་བྱང་ཆུབ་བརྩོན་འགྲུས་ནི་འཁྲུངས་ཡུལ་གཙང་གི་རྨ་བྱ་བ་སྟེ།
རྣལ་འབྱོར་གྱི་དབང་ཕྱུག་ཆེན་པོའོ། ། དེའི་སྲས་སློབ་དཔོན་དོན་གྲུབ། བླ་
མ་ཉི་མ་འབུམ། གཞོན་ཚུལ་རྣམས་ནི་རིམ་པར་བརྒྱུད་པའང་བྱུང་ངོ༌། །
ལོ་སྒོམ་ནི་ལུས་མ་སྦྱངས་པར་མཁའ་སྤྱོད་དུ་གཤེགས་པར་སྣང༌། །
ནམ་མཁའ་འོད་ཀྱི་སྐུའི་སྐྱེ་བ་བཀྲ་ཤིས་གྲགས་པ་ནི་ཡུལ་མདོ་ཁམས་སུ།
ཡབ་འཕགས་པ་རྟ་མཆོག་གི་རྣལ་འབྱོར་པ་དབང་ཕྱུག་ལེགས་པ་དང་། ཡུམ་
སྒྲོལ་མ་མཚོའི་སྲས་སུ་ལྕགས་ཕོ་སྤྲེའུ་ལ་འཁྲུངས། སྐུ་སྐྱེ་སྔ་མའི་དད་པས་
མཚམས་སྦྱར་ནས་དབུས་སུ་ཕེབས་ནས་སྟག་ལུང་པ་སྐུ་ཡལ་བ་ལ་གདམས་པ་
ཞུས། ཤིན་ཏུ་དགྱེས་པར་མཛད་དེ། ཆོས་དྲུག་དང༌། ཕག་མོ་ཁམས་
གསུམ་སྐྱེད་རིམ་སོགས་ཆོས་མཐའ་ཆོད་པར་གནང་། སངས་རྒྱས་ཡར་བྱོན་
གྱིས་ཀྱང་ཐུགས་རྗེས་བཟུང་ནས་ལོ་མང་པོར་སྒྲུབ་པར་མཛད། སྟོན་ཆུ་སྒོ་ལ་
གཡག་རུ་བཙུགས་ནས་མཚན་གཡག་རུ་རས་པར་གྲགས། སློབ་མའང་ཆོས་
ཀྱིས་འབྲེལ་པ་སུམ་བརྒྱ་ཙམ་དང་། སྒོམ་ཆེན་ཉམས་མྱོང་དང་ལྡན་པ་མང་དུ་
བྱུང་། ཆོས་རྗེ་ཀརྨ་པ་དང་མཚམས་ཁོང་དུ་མཇལ། དད་པ་དཔག་ཏུ་མེད་
189



པ་སྐྱེས་ཏེ། ཁྱོད་སྔོན་དུས་གསུམ་མཁྱེན་པའི་སློབ་མ་ཡིན། སྐྱེ་བ་ཕྱི་མ་ཁོ་
བོའི་སློབ་མར་འགྱུར། ད་ལྟ་ཉམས་ལེན་དངོས་གཞི་འདི་ལྟར་གྱིས་ཞེས་་་་
གདམས་ངག་གནད་བཀྲོལ་ཏེ་གནང་། དགུང་ལོ་བརྒྱད་ཅུ་རྩ་གསུམ་པ་ཆུ་ཕོ་
རྟ་ལ་གཤེགས།
དེ་དག་ལས་སྐུ་སྐྱེ་བ་ཕྱི་མའི་འདྲེན་པར་བསྔགས་ཤིང་བསྟན་པ་གཏད་པ་
ནི། གྲུབ་ཐོབ་ཨོ་རྒྱན་པ་ཡིན་ཏེ། དེའི་གདུང་རབས་ནི་མདོ་སྨད་དབྱར་མོ་
ཐང་རྒྱས་ཆེ་བྱང་ཆུབ་གཞོན་ནུ་བྱ་བ་བྱུང༌། དེ་ནི་སློབ་དཔོན་པདྨའི་དངོས་
ཀྱི་སློབ་མ་དང་། རྒྱལ་པོ་ཁྲི་སྲོང་ལྡེ་བཙན་ཀྱི་མཆོད་གནས་སུ་གྱུར་པ་ཞིག་གོ།
དེའི་སྲས་བྱང་ཆུབ་མཆོག དེའི་སྲས་བྱང་ཆུབ་ཡོན་ཏན། དེ་ལ་སྲས་བྱང་
ཆུབ་རྒྱ་མཚོ་དང་། ཆོས་ཀྱི་རྒྱ་མཚོ་ཞེས་བྱ་བ་གཉིས་བྱུང་བ་དེ་གཉིས་ཀྱིས་
གཡོག་པོ་རྡོ་རྗེ་ཀུན་ཐུབ་ཁྲིད་ནས་དབུས་གཙང་དུ་བྱོན། མྱོང་སྨད་པ་ནམ་དུ་
སླེབས་པའི་ཚེ། ཨར་ཚོ་བན་དེ་བཅོ་བརྒྱད་ཀྱིས་ཁོང་དཔོན་གཡོག་གསུམ་
བཟུང་། མཁའ་འགྲོའི་མཆོད་རྫས་བྱེད་ཟེར་ནས་རྐང་ལག་ཕུར་པ་ལ་་་་་་
བརྒྱངས། དེར་ཀུན་ཐུབ་ན་རེ། ད་ཁྱེད་གཉིས་ལ་གྲུབ་རྟགས་ཡོད་ན་སྟོན་
པའི་དུས་ལ་བབ་ཟེར། གཅུང་པོ་ན་རེ། ངས་ཕུར་པའི་འཁྲབ་ཤོན་ཞིག་
བྱའམ་ཟེར། གཅེན་གྱིས་འཇིགས་མི་དགོས་ཀྱི། ཟེར་ཏེ། དཔལ་རྟ་་་
མགྲིན་དུ་བྱས་ནས་རྟ་སྐད་ཐེངས་གསུམ་བསྒྲགས་པས། དེ་ཐམས་ཅད་་་་
བརྒྱལ་ནས་བརྒྱལ་སངས་པ་དང་། དེ་རྣམས་ཀྱིས་གུས་པས་བཏུད། ཡང་
དག་ པའི་ ལམ་ ལ་ བཙུད། བྱང་ཆུབ་རྒྱ་མཚོའི་སྲས་ བསོད་ནམས་ གྲགས།
དེའི་སྲས་རྒྱུས་ནག་བདེ་གཤེགས། དེའི་སྲས་རྒྱལ་ཚ་བསོད་ནམས་འཕགས།
དེའི་སྲས་དབོན་ཇོ་འཕན་དང༌། བཙུན་མོ་དུག་གེ་མ་ལ་སྲས་བཞི་དང་ལྕམ་
གསུམ་བྱུང་བའི་གྲུབ་ཆེན་པ་ནི་ཆུང་མཐའ་ཡིན། ལྕགས་ཕོ་སྟག་གི་ལོ་ལ་སྐུ་
འཁྲུངས། མཚན་སེང་གེ་དཔལ་དུ་གསོལ། བྱིས་པའི་དུས་ནས་ཏིང་ངེ་
190



འཛིན་རང་འཁྲུངས་སུ་བྱུང་དགོངས་པ་ལ། དང་པོ་ཐོས་པ་བྱས། དེ་ནས་
བསྒོམ་པ་བྱ་སྟེ་ད་ལྟའི་སེམས་འདི་དང་ཁྱད་ཅི་འདུག་ལྟ་དགོས་དགོངས་པ་
བྱུང༌། དགུང་ལོ་བདུན་པ་ལ་ཡབ་ཆོས་མ་ཕུར་དང་བདེ་དགྱེས་ སོགས་ལ་
མཁས་པར་མཛད། ཡབ་ཀྱིས་བཙུན་མོ་ཞིག་ལེན་ཟེར་བས་ཁུ་བོའི་དྲུང་དུ་
བྱོན། ང་ཆོས་རང་བྱེད་འདོད་པ་ཡིན་ཏེ། ཕས་ཆུང་མ་ལེན་ཟེར་བྱས་ནས་
མང་དུ་བཤུམས་པས་ཁུ་བོས་དབུགས་ཕྱུང་། དེར་ལོ་བདུན་ནས་བཅུ་དྲུག་གི་
བར་དུ། མ་ཕུར། བདེ་དགྱིས། ཕྱག་རྡོར། ཡོ་ག་ལ་སོགས་པའི་རྒྱུད་
འགྲེལ་སྒྲུབ་ ཐབས་ཕྱག་ལེན་དང་བཅས་པ་གསན་ཞིང་མཁས་པར་བསླབས།
དེ་ནས་དགུང་ལོ་བཅུ་དྲུག་པ་ལ་བོ་དོང་ཨེར་བྱོན། ཆོས་རྗེ་རིན་ཆེན་རྩེ་མོ་
གོང་མ་ལ་མཁས་པར་སྦྱངས། ཞག་གསུམ་ལ་གཞུང་ཕྱེད་ཟིན་ཞག་གསུམ་
པོའི་གཞུང་སྐྱོར་ཞིག་གསུང་བ་ན་ཕྱེད་པོ་བསྐྱར་དེ་མན་ཡང་ཐུགས་ལ་བཀྲ་ལམ་
མེ་འདུག་ནས་འདི་མན་མ་བཟུང་བའི་གཞུང་ལགས་བྱས་ནས་བསྐྱར་བས།
སྤྲུལ་པའི་སྐུ་ལ་སློབ་གཉེར་བྱ་མ་དགོས་པར་འདུག་གསུངས། གཞན་ཡང་
དབུ་ཚད་བྱམས་ཆོས་མཐའ་དག་སྦྱངས། རྩོད་པ་བཟང་བའི་མཆོག་ཏུ་་་
གྲགས། དེ་ནས་ཆོས་རྗེ་རྒོད་ཚང་པ་བདེ་ཆེན་སྟེང་ནས་སྤྱང་ལུང་དུ་འབྱོན་
པའི་ལམ་གོ་ལུང་ཕུ་རུ་གདན་ཕེབས་པ་ལ། ཆོས་རྗེ་རྒོད་ཚང་པས་དེ་རིང་
ལས་ཅན་ཞིག་དང་འཕྲད་འོང་གསུངས་པའི་ལུང་བསྟན་མཛད་པ་བཞིན་་་་
མཇལ་མ་ཐག་ཚད་ལས་འདས་པའི་དད་པ་སྐྱེས། སྦུ་ཏྲར་ཕེབས་དུས་ཟངས་
གཅིག་དང་། བུར་ཏོང་གཅིག་ལ་ཕྱག་རྟེན་བྱས། ཆང་དང་རྩ་བ་བཞི་་
བསྲུང་བའི་དགེ་བསྙེན་མཛད་པས། ཆོས་རྗེའི་ཞལ་ནས། སློབ་དཔོན་ཇོ་
སྲས། ད་ནི་བཙུན་པ་དང་ཁྱད་མེད་སྡོམ་པ་ཐུབ་པ་དཀའོ། །འོ་ན་ཡང་ཁོང་
གིས་ཐུབ་ཐུབ། ཁོང་སྐྱེ་བ་སྔ་མ་བཙུན་པ་ཞིག་ཡིན་ཨང་། རྒད་པོ་ཁོ་དེ་
ཞེས་ཞིག་པོ་བྱང་དཔལ་ལ་གསུངས། ཆོས་རྗེས་ཀ་ར་སྙིམས་པ་ཕྱུར་བ་གང་
191



གནང་བྱུང་བ་རྫོགས་པར་གསོལ་བས་རྟེན་འབྲེལ་ཡང་འགྲིག ཆོས་རྗེའི་ཞལ་
ནས་ཁྱེད་ལན་ཞིག་ངའི་རྩར་འོང་དགོས། ངས་ཕྱག་རྒྱ་ཆེན་པོ་བསྟན་པས་
གྲོལ་བ་ལ་ཚེགས་མེད་གསུངས་དེ་ནས། གོ་ལུང་བ་མདོ་སྡེ་དཔལ་ལ་འགྲེལ་
ཆུང་གསན། འདུལ་བའི་སྐོར་རྣམས་གཟིགས་པས་བག་ཆགས་འཐུག་པར་
འདུག་ཅིང༌། ཁྱད་པར་ལས་བརྒྱ་རྩ་གཅིག་པ་གཟིགས་པ་ཙམ་གྱིས་ཐུགས་ལ་
བྱུང་། དགུང་ལོ་ཉི་ཤུ་ལོན་པའི་ཚེ། པོ་དོང་རིན་རྩེས་མཁན་པོ། ཞིང་
བསམ་གླིང་བས་སློབ་དཔོན། སློབ་དཔོན་བསོད་ནམས་འོད་ཟེར་གྱིས་གསང་
སྟོན་མཛད་ནས་གཅིག་ཅར་བསྙེན་པར་རྫོགས། མཚན་རིན་ཆེན་དཔལ་དུ་
གསོལ། དེ་ནས་ལོ་བཅུ་གཉིས་སུ་སྟན་གཅིག་པའི་བརྟུལ་ཞུགས་གཟུང་ཞིང་
ཤ་ཡང་མི་གསོལ། ཆོས་རྗེ་རིན་རྩེ་ལ་དུས་འཁོར་འབྲོ་ལུགས་ལེགས་པར་ཞུས།
གོ་ལུང་པ་ལ་དུས་འཁོར་ཆགས་ལུགས་ལེགས་པར་བསླབས། རྩིས་ལ་སྦྱངས་
ཤིང་མཁས་པར་མཁྱེན། ཁོང་གི་གསུང་གིས་དུས་འཁོར་བ་སངས་རྒྱས་རྡོ་རྗེ་
ཙ་མི་ལུགས་ལ་མཁས་པས་ཉོན་གསུངས་ནས་ཟླ་བ་བཅུ་གཅིག་ཏུ་ཕྲན་དང་
བཅས་པ་གསན། དེར་ཁོང་ཆོས་བཅག་ནས་སེར་ཆགས་ལ་བྱོན་པ་ལ་ཐུགས་
ཅུང་ཟད་སྐྱོ་ནས་དམ་པ་ལ་གསོལ་བ་བཏབ་པས། མནལ་ལམ་དུ་མཇལ་ཞིང་
ལུང་ཡང་བསྟན། དེ་རྣམས་ཚར་ནས་བདེ་ཆེན་སྟེང་དུ་ཆོས་རྗེ་རྒོད་ཚང་པའི་
སར་མཇལ་དུ་བྱོན་པས་དགོན་པར་ཕེབས་པ་ཙམ་གྱིས་རོ་གཅིག་གི་རྟོགས་པ་
འཁྲུངས། ཆོས་རྗེའི་དྲུང་དུ་བཀའ་བརྒྱད་ཀྱི་གདམས་པ་མཐའ་དག་གསན་
ཞིང་ཇི་ལྟ་བ་བཞིན་དུ་ཐུགས་ལ་འཁྲུངས། སྐབས་ཤིག་ཏུ་བདག་ཤམྦྷ་ལར་
དུས་ཀྱི་འཁོར་ལོའི་དཀའ་ཕྲེང་མ་བདེ་བ་རྣམས་གཅོད་པ་ལ་འགྲོ་བསམས་པ་
ཡོང་ཞུས་པས། ཤམྦྷ་ལར་ལས་ཀྱི་འབྲེལ་པ་མེད། ལས་འབྲེལ་ཨུ་རྒྱན་དུ་
ཡོད་དེར་བྱོན་གསུངས། མ་བདེ་བ་ཅི་འདྲ་ཡོད་གསུངས་པ་ལ། འདི་འདྲ་
ཡོད་བྱས་ནས་འགའ་ཞིག་ཞུས་པས། ལན་ཇི་ལྟ་བ་བཞིན་དུ་གནང་བྱུང་།
192



དེར་ཧ་ལས་ཏེ་ཆོས་རྗེ་རིན་པོ་ཆེས་དུས་འཁོར་ནི་མ་གསན། འདི་འདྲ་བའི་
མཁས་པ་འོང་བ་ཅི་ལགས་ཞུས་པས། གསུང་གིས། ཤི་རིར་བསྡད་དུས་
བུད་མེད་དམར་མོ་གཅིག་གིས་པོ་ཏི་ཞིག་བྱིན། དེ་མིད་པའི་སྣང་བ་བྱུང་བས།
བོད་དུ་བརྒྱུད་པའི་ཆོས་ལ་མི་ཤེས་པ་མེད་གསུངས། འོ་ན་བདག་ལ་དུས་
འཁོར་གྱི་དབང་ཞིག་ཀྱང་གནང་བར་ཞུ་ཞུས་པས། སློབ་དཔོན་ཇོ་བཙུན་
རང་གསོལ་བ་ཐོབ་ལ་རྨི་ལམ་ཟུང་ཞིག་གསུངས་ནས། གསོལ་བ་བཏབ་པས་
རྨི་ལམ་དུ་ཆོས་རྗེ་རིན་པོ་ཆེ་དུས་འཁོར་བ་སངས་རྒྱས་རྡོ་རྗེའི་ཆ་བྱད་དུ་མཛད་
ནས། དུས་འཁོར་གྱི་དབང་རྒྱས་པ་ཞིག་གནང་བྱུང་། སང་དེ་སྤྱན་སྔར་
བྱོན་པས། སློབ་དཔོན་ཇོ་བཙུན་ཐུགས་ཚིམ་མམ་གསུངས། ཤིན་ཏུ་ཚིམ་
ལགས། དེ་འདྲ་བའི་ཕྱག་ལེན་མཁས་པ་སུ་ལ་བསླབ་ཞུས་པས། མཁའ་
འགྲོ་མས་བསླབ་པ་ཡིན་གསུངས། རྗེ་རས་ཆུང་པ་ཡིན་པའི་ལུང་བསྟན་ཡང་
གནང༌། མཁའ་འགྲོ་མ་འགྲོ་བ་བཟང་མོ་དང་། ཁྲོ་བོ་སྔོན་པོ་ལ་སོགས་པའི་
རྟེན་འབྲེལ་ངོ་གེཚར་བ་མང་པོ་ཡང་བྱུང༌། དེ་སྟེང་ཨུ་རྒྱན་དུ་འགྲོ་བར་ཞུས་
ནས་དང་པོར་བྱང་མི་མེད་ཀྱི་རི་ལ་སྒྲུབ་པ་ལ་བྱོན། ཐུགས་དམ་ཤིན་ཏུ་་
འཕེལ་བས་སྔར་གྱི་ཆོས་བརྗོད་པ་ཐམས་ཅད་སོས། ཏི་སེར་བྱོན་ཏེ་ཕྱི་ནང་
གཞན་གསུམ་དབྱེར་མེད་ཀྱི་དོན་ཐུགས་ལ་འཁྲུངས། ངན་རྟོག་གི་རྒྱུ་་་་་
བཅད། པུ་ཧྲང་དུ་ཇོ་བོའི་བླ་མཆོད་མཛད་དེ་མངོན་ཤེས་དང་ལྡན་པར་་
གྲགས། དེ་ནས་གྲོགས་མཆེད་ལྔས། ཀུ་ལུ་ཏ་དང་། མ་རུའི་གནས་སུ།
ཉིན་རེ་ཉི་མ་བདུན་བདུན་གྱི་ལམ་བཅད་དེ་བྱོན། ཞིང་སྐྱོང་བུད་མེད་སྣ་ནས་
མར་ཁུ་འཛག་པ་ཞིག་གིས་བཞུགས་པར་ཞུས་ཀྱང་མ་བཞེད་དེ། དེའི་ཚེ་ཡེ་
ཤེས་ཌཱ་ཀིའི་རྡོ་རྗེའི་གླུ་གསན། དེ་ནས་རི་བོ་ཆེན་པོ་ག་དྷ་ལར་བྱོན་ཞིང་
བཞུགས། དེ་ནས་ཛ་ལནྡྷ་རར་བྱོན། ལ་གུ་ར་དང་། ཛ་ལ་མུ་ཁེ་དང་།
མི་ཧྲ་སཱ་ར་ལ་སོགས་པ་གཟིགས། ཀླུ་སྒྲུབ་ཕུག་ཏུ་གྲུབ་ཐོབ་ཅིག་དང་མཇལ།
193



ཆོས་ཀྱི་གསུང་གླེང་མང་པོ་བྱས། དེ་ནས་གཞན་ཕྱིར་བསློག དཔལ་ཡེ་དང་
འགྲོགས་ནས་བྱོན། ནུབ་གཅིག་གྲོང་ཁྱེར་ཆེན་པོ་དེ་ལ་ཐལ་བྱུང་དུ་སོང་།
ཤེས་པ་ཟ་ཟི་བན་བུན་ལུས་ཟག་མེད་དུ་གྱུར། གྲོང་དེ་རྡོ་རྗེ་རྣལ་འབྱོར་མའི་
ཕོ་བྲང་དུ་གྱུར་འདུག ལན་གཅིག་བར་ཆད་ཀྱི་ཆོ་འཕྲུལ་གཡང་ཞིག་ལ་ལྷུང་
ནས། ཚེམས་རག་རུག་ཏུ་ཆག་པ་ལ་མཁའ་འགྲོ་མས་འཁྲུལ་འཁོར་གནང་སྟེ་
འཕྲལ་དུ་དྭངས། དེ་ནས་ཉིན་རེ་ལ་ཟླ་བ་ཕྱེད་ཀྱི་ལམ་བཅད་དེ་བྱོན་པས།
རྐང་མགྱོགས་གྲུབ་པའི་གྲགས་པ་ཐོབ། མུ་སྟེགས་པ་དང་། སོག་པོས་ཉེ་
བར་འཚེ་བ་རྣམས་ཟིལ་གྱིས་མནན་ཏེ། ཆུ་ཙན་དྷ་བྷ་ག་བརྒལ། གྲོང་ཁྱེར་
ཆེན་པོ་པྲ་ཧཱ་ར་མི་ཁྱིམ་འབུམ་ཕྲག་བདུན་ཅུ་ཡོད་པ་གཟིགས། རཙ་ཧུར་དུ་
འབྲས་ཆན་གྲོག་མ་དང་འབུར་གྱུར་པ་དང་། ཆུ་བོ་སིནྡྷུའི་འགྲམ་དུ་གནམ་ས་
བླ་འོག་འགྱུར་བ་དང་། དུས་རེ་ལ་རྣག་མང་དུ་སྐྱུགས་པ་ལ་སོགས་པའི་ཆོ་
འཕྲུལ་མང་དུ་བྱུང༌། དེ་ནས་ཆུ་བོ་སིནྡྷ་བརྒལ་ཏེ། རིམ་གྱིས་ཨི་ལོ་པར་པ་
ཏ་ཞེས་བྱ་བའི་རི་ལ། ཆོས་ཀྱི་ཕུང་པོ་མཐའ་དག་བཞུགས་པ་དང་། ཡེ་ཤེས་
ཀྱི་མཁའ་འགྲོ་མ་དཔག་ཏུ་མེད་པ་འདུས་ཤིང་ཚོགས་ཀྱི་འཁོར་ལོ་མཛད་པ་
དང༌། གྲུབ་ཐོབ་རྣལ་འབྱོར་གྱི་དབང་ཕྱུག་མང་དུ་བཞུགས་པ་གཟིགས་ཤིང་།
རིའི་ཁར་སྔོན་རྒྱལ་པོ་ཨིནྡྲ་བུདྡྷིར་གྱུར་པ་གསལ་བར་དྲན་གསུངས། དེ་དང་
མི་རིང་བ་ན། སློབ་དཔོན་ལ་བ་པའི་རྡོ་གདུགས་ཡོད་དེ། དེར་ཌཱ་ཀི་མས་
རྒྱལ་པོ་ཨིནྡྲ་བུདྷི་ཡིན་ཞེས་ལུང་སྟོན་པ་བྱུང་། དེ་ནས་ཨོ་རྒྱན་སྤྲུལ་པའི་ཞིང་
དྷུ་མ་ཐ་ལར། ཀ་འོང་ཀའི་གྲོང་དུ་བུད་མེད་ཅིག་གིས་ཐུག་པ་ཕོར་གང་བྱིན་
པ་གསོལ་བས་དྲོ་སྐད་ཅིག་ལ་ལུས་མི་འདྲ་བ་བཅུ་དྲུག་བླངས་བའི་སྣང་བ་་
སོགས་རིགས་དྲུག་གི་གནས་སྦྱོང་དུ་མ་བྱུང་། ཤེས་པ་ཟ་ཟིར་སོང་ནས་རིག་
པ་ངོས་བཟུང་དུ་མི་བཏུབ་པ་བྱུང་། འཁྲུལ་པའི་སྣང་ལོག་ལ་འདི་བྱུང་དང་
འདི་མ་བྱུང་བྱ་བ་མེད་དེ་སངས་པ་དང༌། བཅོམ་ལྡན་འདས་རྡོ་རྗེ་རྣལ་་་
194



འབྱོར་མ་གཟི་བརྗིད་ཉི་མའི་སྙིང་པོ་ལྟར་འབར་བ་དང་མཇལ། རྡོ་རྗེ་བསྙེན་
སྒྲུབ་ཀྱི་དོན་ཐུགས་ལ་ཤར་ཞིང་། ཞལ་གྱི་གདམས་པ་སེང་གེའི་འོ་མ་ལྟ་བུ་
གནང་། རྒྱུད་སྡེ་རབ་འབྱམས་ཀྱི་དགོངས་པ་ཐམས་ཅད་རྟོགས། རྩ་གནས་
ཀྱི་མདུད་པ་མཐའ་དག་གྲོལ། བག་ཆགས་ཀྱི་རྟོག་པ་ཐམས་ཅད་རང་སར་
ཡལ། ནང་ རྡོ་ རྗེའི་ལུས་ཀྱི་ གནས་ལུགས་ ཇི་ ལྟ་བ་མངོན་སུམ་དུ་མཐོང་།
ལུས་འདི་ནི་ཟག་མེད་རྡོ་རྗེའི་ལུས་སུ་གྱུར་འདུག་གསུངས། རླུ་མ་ཐ་ལའི་ནུབ་
ན་ཀ་མ་ཏ་ཀོའི་གངས་ལ། དཔལ་བདེ་མཆོག་མངོན་སུམ་དུ་བཞུགས་པ་་
གཟིགས། རྒྱལ་པོ་ཨིནྡྲ་བུདྷིས་བཞེངས་པའི་གཙུག་ལག་ཁང་དུ། གནས་
གསུམ་གྱི་མཁའ་འགྲོ་སྤྲིན་ལྟར་དུ་འདུ་ཞིང་། ཐེག་པ་སྣ་ཚོགས་ཀྱི་ཆོས་གསུང་
བ་བྱུང་། དེ་ནས་ལ་བ་པའི་ཕུག་ཏུ་སྔོན་གྱི་སྐྱེ་བ་དྲན་ཞིང་། ཚུར་ལམ་དུར་
ཁྲོད་གཏུམ་དྲག་གི་སྐོར། འབྱུང་པོའི་གནོད་པ་བསལ་ཞིང་། ར་མེ་ཤྭ་རའི་
གནས་ཀྱང་གཟིགས། དེ་ནས་ཁ་ཆེའི་ཡུལ་དུ་བྱོན། ཤྲཱི་ན་ག་རའི་གྲོང་ཁྱེར་
འབུམ་ཕྲག་སུམ་ཅུ་ཡོད་པ་དང་། ཝནྟི་པུར་དུ་ཕེབས། པོ་ཛི་གྷ་རར་པཎྜི་ཏ་
བྷུ་མི་བྷིསོགས་ལ་ཆོས་ཞུས་ཤིང༌། ཁ་ཆེའི་རྒྱལ་པོས་གསོད་མི་སུམ་ཅུ་ཙམ་
ཞིག་བཏང་བ་དང་ལམ་དུ་ཕྲད་ཀྱང་གྲོགས་མཆེད་གཉིས་ཀ་ཅིའང་མ་ཉེས་པར།
རྫུ་འཕྲུལ་གྱི་རྣམ་པ་མཛད་དེ་བྱོན། སླར་ཡང་ཛ་ལནྡྷ་ར་ནས་བྱོན་ཏེ། ཡུལ་
ཉི་ཤུ་རྩ་བཞིའི་དགུ་གཟིགས། བདེ་སྡུག་གི་རྐྱེན་ལ་རོ་སྙོམས་མཛད། ཟབ་
ལམ་བསྙེན་སྒྲུབ་ཀྱི་མན་ངག་ལོན། ཚོགས་གཉིས་ཀྱི་བྲེ་ཁ་ཕྱུར་བུར་གང་།
ངེས་མེད་ཀྱི་རྟེན་འབྲེལ་མངོན་དུ་གྱུར། ཟག་མེད་ཀྱི་མངོན་ཤེས་ཅི་རིགས་
ཤར་ཏེ། སྔར་དཔལ་རྒོད་ཚང་པའི་ཞལ་ནས། ལོ་བཅུ་གཉིས་ན་མཉམ་
རྗེས་མེད་པའི་རྟོགས་པ་འཆར་གསུང་བ་དེ་འདི་ལ་དགོངས་པར་འདུག་་་་་
གསུངས། དེ་ནས་མངའ་རིས་སུ། བླ་ཆེན་དེ་ཁྱིམ་གྱིས་སྤྱན་དྲངས་ཤིང་
དུས་གཅིག་ལ། གཅེས་ཕྲུག་བརྒྱ་རབ་ཏུ་བྱུང་ཞིང་། ཆིབས་བརྒྱ་ལ་སོགས་
195



པའི་ཞབས་ཏོག་དུ་མ་བྱས། སྲས་ཀྱི་དངོས་གྲུབ་ཀྱང་གནང༌། དེ་ནས་བྱོན་
པའི་ལམ་དུ། རྗེ་རྒོད་ཚང་པ་མཁའ་འགྲོའི་ཚོགས་ཀྱིས་བསྐོར་ཏེ་ནམ་མཁའ་
ལ་གཤེགས་པ་གཟིགས་ཤིང་གསོལ་བ་བཏབ་པས། བླ་མ་ཡིད་བཞིན་ནོར་བུ་
ལ། །ཞེན་མེད་མོས་གུས་ཀྱིས་གསོལ་བ་ཐོབ། ། གདམས་ངག་ཡིད་བཞིན་
ནོར་བུ་ལ། །ཞེན་མེད་ཡིད་ཆེས་ཀྱིས་ཉམས་སུ་ལོངས། །རྟོགས་པ་ ཡིད་
བཞིན་ནོར་བུ་ལ། །ཞེན་མེད་རོ་མཉམ་དུ་ཡོན་ཏན་སྤེལ། །སྙིང་རྗེ་ཡིད་
བཞིན་ནོར་བུ་ལ། །ཞེན་མེད་རླབས་ཆེན་གྱི་གཞན་དོན་མཛོད། །ཅེས་་་
གསུང་སྟེ་གཤེགས། ཡང་དེའི་ཐོ་རངས་ཁ། སྤྲུལ་པའི་འགྲོ་དོན་མཐའ་རུ་
ཕྱུང༌། །རྡོ་རྗེ་གླིང་དུ་མཛད་པ་བཏུལ། །ཡོངས་སུ་དག་པའི་གང་ཟག་་་་
ལ། །གཤེགས་དང་བཞུགས་པ་ག་ལ་ཡོད། །ཅེས་ནམ་མཁའ་ལས་གྲགས་ཏེ།
ཆོས་རྗེ་རྒོད་ཚང་སྐུ་འདའ་བར་མཁྱེན། །བཙད་པོ་ལ་སོགས་པའི་འཁོར་དང་
ལོངས་སྤྱོད་ ཐམས་ ཅད་བོར་ཏེ་བྱོན། རྟ་སྒོའི་ གངས་ སུ་བཞུགས་ པའི་ཚེ།
དཔལ་རྒོད་ཚང་པ་ཡུམ་གྱི་ལྷུམས་སུ་ཞུགས་པ་གཟིགས་ཏེ། དེ་ལྟར་གནས་
ཆེན་མཐའ་དག་བསྐོར་བའི་ལམ་གླུ་མགུར་དུ་བཞེངས་པ། །རྗེ་རྡོ་རྗེ་འཆང་
ཆེན་རྒོད་ཚང་པ། །ཕ་ཐམས་ཅད་མཁྱེན་པས་བྱིན་གྱིས་རློབས། ང་བོད་
གངས་ཅན་གྱི་སྤྲང་པོ་ཨུ་རྒྱན་པ། །ཕྱོགས་མེད་གྱི་རི་ལ་ཕ་ཡུལ་བྱས། །
མཚན་ལྡན་བླ་མས་རྗེས་སུ་བཟུང་། །ལུས་སྲོག་ཆོས་ཀྱི་ཕྱོགས་སུ་བཏང་། །
ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །བྱང་མི་མེད་ཀྱི་ཐང་ལ་ཟླ་དགུ་
ཕྱིན། །འཚོ་བ་ཆུ་རྡེལ་གཉིས་ལ་བྱས། །ཉ་ཤ་ཁྲོམ་གསུམ་རུས་ཁུ་ཟོས། །
ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །ནུབ་གངས་དཀར་གྱི་རྒྱལ་པོ་ཏི་
སེར་ཕྱིན། །རས་པ་ལྔ་བརྒྱའི་ནང་དུ་བསྒོམས། །ཆོས་སྡེ་སྣོད་ཀུན་ལ་མཁས་
གྱུར་ཀྱང་། །མཁས་པའི་དྲེགས་པ་ང་ལ་མེད། །ཕོ་ཞེན་ལོག་ཅན་ཚོགས་
པའི་ཡང་རྩེ་ལགས། །གངས་དེ་ནས་ཟླ་གཅིག་ནུབ་ཏུ་ལམ། །རི་བོ་ཆེན་པོ་
196



གནྡྷ་ལ། །སྨན་སུམ་བརྒྱ་དྲུག་ཅུ་ས་ལ་སྐྱེས། །དགོས་རུ་རྟའི་ནགས་ཚལ་
འཐིབ་པ་ཡོད། །རུ་རྟ་རྡོག་པོ་གཅིག་ཀྱང་ཁྱེར་བ་མེད། །ཕོ་ཞེན་ལོག་ཅན་
ཚོགས་པའི་ཡང་རྩེ་ལགས། །རི་དེ་ནས་ཟླ་ཕྱེད་ལྷོ་རུ་ལམ། །གནས་ཛ་ལནྡྷ་
རའི་ཕོ་བྲང་ན། །ཟོང་འདོད་དགུ་འབྱུང་བའི་ཚོང་འདུས་ཡོད། །ནོར་སྙིང་
སྡུག་གཅིག་ཀྱང་ཁྱེར་བ་མེད། །ཕོ་ཞེན་ལོག་ཅན་ཚོགས་པའི་ཡང་རྩེ་་་་་་
ལགས། །གནས་དེ་ནས་ཞག་གྲངས་ཉི་ཤུའི་ནུབ། །ཆུ་ཙ་དྷབྷ་གའི་ ཤར་
ཕྱོགས་ན། །ཚོས་རྒྱ་སྐྱེགས་ཀྱི་ཐང་ལ་ཉིན་ལམ་ཕྱིན། །ངས་ལྕི་ལེ་གཅིག་
ཀྱང་ཁྱེར་བ་མེད། །ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །ཆུ་དེ་
ནས་ཟླ་གཅིག་ནུབ་ཏུ་ལམ། །ནའུ་དྲི་སྨན་ཚའི་རི་བོ་ཡོད། །སྨན་ཚ་རྡོག་པོ་
གཅིག་ཀྱང་ཁྱེར་བ་མེད། །ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །དེ་
ནས་ཞག་གསུམ་ནུབ་ཏུ་ལམ། །མཁར་མ་ལ་ཀོ་ཏྲེ་ཡི་གྲོང་ཁྱེར་ཡོད། །རིན་
ཆེན་མུ་ཏིག་འབྱུང་བ་རྒྱ་མཚོའི་སྒོ། སྨན་རྩི་བོ་ཆེ་དེ་ས་ལ་སྐྱེ་བ་ཡོད། །ངས་
ནི་རྩི་ཡོང་ཁྱེར་བ་མེད། །ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །
གྲོང་དེ་ནས་ཟླ་གཅིག་ནུབ་ཏུ་ལམ། །ཆུ་སིནྡྷབརྒལ་བའི་ནུབ་ཀྱི་ཕྱོགས། །ཀ་
བོ་ཀ་ཡི་གྲོང་ཁྱེར་ན། །རྫས་སིནྡྷ་ར་འབྱུང་བའི་ཕོ་བྲང་ཡོད། །ངས་གྲི་ཁ་
གཅིག་ཀྱང་ཁྱེར་བ་མེད། །ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །ས་
དེ་ནས་ཞག་བདུན་ནུབ་ཏུ་ལམ། །ཁ་རག་ཁར་རྣའི་ཨི་ལོ་ལ། །རྒུན་འབྲུམ་
གྱི་ནགས་ཚལ་འཐིབས་པ་ཡོད། །ངས་རྫས་ལ་ཞེན་པ་བྱས་པ་མེད། །ཕོ་
ཞེན་ལོག་ ཅན་ཚོགས་པའི་ཡང་རྩེ་ལགས། །ས་དེ་ནས་ཞག་བཞི་ནུབ་ ཏུ་་་
ཕྱིན། །རྡོ་རེག་པ་མེད་པའི་ནུབ་ཕྱོགས་ན། །ཆུ་ཀོ་ཏཾ་བྷ་རའི་བྱང་་་་་
ཕྱོགས། །གངས་ཀ་མ་དྷཀའི་ཤར་ཕྱོགས་ན། །གནས་ཨོ་རྒྱན་སྤྲུལ་པའི་ཞིང་
ཁམས་ཆགས། །གནས་གསུམ་གྱི་མཁའ་འགྲོ་མི་གཟུགས་བཟང་། །ཐོགས་
པ་མེད་པའི་ལོངས་སྤྱོད་ཅན། །ངས་འདོད་ཡོན་ལ་ཆེད་དུ་བཟུང་བ་མེད། །
197



ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །གནས་དེ་ནས་ཟླ་གཅིག་ཤར་དུ་
ལམ། །དུར་ཁྲོད་གཏུམ་དྲག་ལྷ་ཡི་ཆར། །འབྲུ་བདག་པོ་མེད་པ་སུ་དགའ་
འཁྱེར། །རྒྱགས་ཕྱེ་བྲེ་གང་ཡང་ཁྱེར་བ་མེད། །ཕོ་ཞེན་ལོག་ཅན་ཚོགས་པའི་
ཡང་རྩེ་ལགས། །གནས་དེ་ནས་ཞག་བཞི་ཤར་དུ་ལམ། །ར་མེ་ཤྭ་ར་སྨིན་
པའི་གནས། །སྤྲང་ཁྱིམ་དུ་གསོ་ཞིང་ཆང་དུ་འཚོད། །ངས་ཟན་སྤགས་་་
གཅིག་ཀྱང་ཁྱེར་བ་མེད། །ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །
གནས་དེ་ནས་ཟླ་གཅིག་ཤར་བུ་ལམ། །ཡུལ་ཁ་ཆེ་ཁྲི་གཏན་ཝན་ཏི་པུར། །
སྨན་གུར་གུམ་ཞིང་དུ་སྐྱེ་བ་ཡོད། །ངས་གེ་སར་གཅིག་ཀྱང་ཁྱེར་བ་མེད། །
ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །ཡུལ་དེ་ནས་ཟླ་གཅིག་ཤར་དུ་
ལམ། །བླ་ཆེན་དེ་ཁྱིམ་གྱི་བླ་མཆོད་བྱས། །རྟ་འོལ་བ་འཇག་མའི་ཐང་ལ་
རྒྱབ། །གོས་དར་ཆེན་དུག་པོའི་ལྷན་པར་བཏབ། །དངུལ་བྲེ་ཆེན་བྱེ་མའི་
གླིང་ལ་བོར། །ཕོ་ཞེན་ལོག་ཅན་ཚོགས་པའི་ཡང་རྩེ་ལགས། །ས་དེ་ནས་ཟླ་
གཅིག་ཤར་དུ་ལམ། །བྱང་གུ་ལང་གསེར་ཀས་སྣ་དྲངས་ནས། །རྒྱ་བོད་ཀྱི་
གསེར་ཁ་མང་དུ་ཕྱིན། །གསེར་ར་ཏི་གཅིག་ཀྱང་ཁྱེར་བ་མེད། །ཕོ་ཞེན་
ལོག་ཅན་ཚོགས་པའི་ཡང་རྩེ་ལགས། །ཞེས་སོ། །
དེ་ནས་རྡོ་རྗེ་གླིང་དུ་བྱོན་ཏེ། ཆོས་རྗེ་རིན་པོ་ཆེ་མི་བཞུགས་དབྱིངས་སུ་
གཤེགས། ཞེས་པ་ལ་སོགས་པ་གསུང་ཞིང་། སྤྱན་ཆབ་ཕྱུང་། ཕྱག་མང་
དུ་བཙལ། དེ་ནུབ་དཔལ་རྒོད་ཚང་པའི་ཞལ་ནས། བུ་མོས་གུས་བསྐྱེད་ལ་
བྱའི་ལོ་ལ་རྡོ་རྗེ་གདན་དུ་རྒྱུག དགེ་སྦྱོར་འཕེལ་པོ་ཡོང་། ཞེས་པ་དང༌།
ཡང་འགྲོ་བཟང་འཆི་བར་འདུག་པས་དེར་བཤོལ་དུ་འདོང་གསུང་བ་བྱུང་སྟེ།
དེར་བྱོན་ཞིང་གསུང་གླེང་མཛད། བཤོལ་བའི་རྟེན་འབྲེལ་མ་འགྲིག དེ་
ནས་གདན་ས་རྡོ་རྗེ་གླིང་། སྤུ་ཏྲ། དགའ་ལྡན་གླིང་། སྟེང་འགྲོ་རྣམས་སུ།
ཆོས་རྗེའི་སྐུ་ཚབ་དང་། གཙུག་ལག་ཁང་བཞེངས། མཆོད་པའི་བཀོད་པས་
198



མཛེས་པར་བྱས། བར་འབྲོག་གླ་བ་མཁར་དུ། འདོད་ཁམས་དབང་ཕྱུག་མ་
ཞལ་གཟིགས། ནམ་མཁའ་ལས་སྒྲ་བྱུང་སྟེ། ཀྱེ་སྐྱེས་བུ་ཁྱོད་བིར་ཝ་པ་ཡིན་
ནོ་བྱ་བ་དང་། ལྔ་བ་པ་ཡིན་ནོ་བྱ་བ་དང་། ནག་པོ་སྤྱོད་པ་ཡིན་ནོ་བྱ་བ་
བྱུང་། ཡང་ནུབ་ཅིག རྣལ་འབྱོར་པ་ཁྱོད་རས་ཆུང་རྡོ་རྗེ་གྲགས་པ་ཡིན་ཏེ།
ཁྱོད་ལ་འཁོར་ཁྲི་ཕྲག་དགུ་ཡོད་ཅེས་པ་ནམ་མཁའ་ལ་གྲགས་པ་བྱུང་། ཡང་
རྣལ་ལམ་དུ་ཌ་ཀི་མས། ཧཱ་སཱ་ར་མ་ཌ་ཌ་ཀོ་མ་ག་ར་ས་ཨོཾ། ཞེས་བྱ་བའི་
རིམས་སྲུང་གི་སྔགས་ཕུལ། དཔལ་ལྡན་ལྷ་མོའི་ཞལ་གཟིགས། ཡུལ་དེར་
ནད་ཡམས་ཡོད་པ་ཆད། ཡང་སེམས་ཅན་འོབས་ལ་སྒོམ་འདེབས་པ་ཡང་
མཛད། དེ་ནས་ལྕགས་མོ་བྱ་ལོ་ལ་དཔོན་སློབ་མང་པོ་རྒྱ་གར་རྡོ་རྗེ་གདན་དུ་
འབྱོན་པར་བརྩམས་ཏེ། བལ་ཡུལ་ཐང་ཀ་མེར་མགོན་པོ་ཕྱག་བཞི་པས་བསུ་
བ་བྱས། ཡེ་རོང་གི་མཐའ་ཁྱབ་ན། འབྲས་རྡུང་བའི་བུ་མོ་དག་གིས་རྡོ་རྗེའི་
གླུ་བླངས་པ་གསན། ཏི་ར་ཧུ་ཏིར་རོ་ཤིང་རྒྱལ་པོ་ལ་བརྟུལ་ཞུགས་མཛད།
མུ་སྟེགས་ཀྱི་ལྷ་ཁང་དང་རྟེན་ལ་ཡང་བརྟུལ་ཞུགས་མཛད་དེ། རྡོ་རྗེ་གདན་གྱི་
ནུབ་ཕྱོགས། བྱང་ཆུབ་ཀྱི་ཤིང་མཆོག་ཏུ་མཛེས་པའི་དྲུང་དུ། མི་བཟོད་
པའི་དད་པ་དྲག་པོས་སོ་ཕག་གི་ཐང་ལ་སྐུ་ལུས་དྲག་ཏུ་བརྡབས་ཤིང་དབུ་ཐོད་
འགས་ པ་ འདྲ་ བའི་ ཕྱག་ བཙལ་ བས། རླུང་ སེམས་ ཨ་ བ་ དུ་ ཏིར་ ཚུད།
བདག་གཞན་བརྗེ་ནུས་པའི་བྱང་ཆུབ་ཀྱི་སེམས་རིན་པོ་ཆེ་ཐུགས་ལ་འཁྲུངས།
དེ་ནས་མཆུ་ཟླ་བའི་བཅོ་ལྔ་ལ་སྲིན་པོ་རྣམས་མ་ཧཱ་བོ་དྷིའི་དྲུང་དུ་འོང་ཞེས་
གྲགས་པས། ལྟད་མོ་མཛད་པར་དགོངས་པའི་ཚེ། ཚོགས་བདག་གླང་སྣས་
ཕྱག་འཚལ་ཞིང་འཕྲིན་ལས་བསྒྲུབ་པར་དམ་བཅས། རྡོ་རྗེ་གདན་གྱི་བྱང་
ཕྱོགས་ན་བཅོམ་ལྡན་འདས་སྐུ་བལྟམས་པའི་བཀོད་པ་ལ། དད་པའི་བློས་
རྐྱེན་བྱས་ནས། རྗེ་རྒོད་ཚང་པ་ སྟེང་ཕྱོགས་ཀྱི་འཇིག་ རྟེན་གྱི་ ཁམས་ སུ།
སངས་རྒྱས་མ་ཆགས་པདྨའི་སྤྱན་དུ་གྱུར་པ་ན། ལྷའི་དབང་པོ་བརྒྱ་བྱིན་དུ་
199



སྐྱེས་ནས་ཞབས་ཏོག་བྱེད་པར་སྨོན་ལམ་བཏབ་གསུངས། ཛྷཱ་ན་གབྷ་སོགས་
བཞིས་མ་ཧཱ་བོ་དྷིའི་དྲུང་དུ་སྨོན་ལམ་བཏབ་པས། མགོན་པོས་བསྐུལ་བ་ལྟར་
གར་ལོག་གི་དམག་བཟློག དུར་ཁྲོད་ཆེན་པོ་བསིལ་བའི་ཚལ་གྱི་མཚོ་ཞིག་ལ་
གནས་པའི་ཀླུ་བདུད་དེ་དམ་ལ་བཏགས་ཤིང་། དུས་དེ་ནས་དྲག་པོའི་ཕྲིན་
ལས་རྣམས་བསིལ་བ་ཚལ་གྱི་གཞི་བདག་དེས་བསྒྲུབ་པ་ཡིན་ནོ། །
དེ་ནས་ བོད་ ཕྱོགས་ སུ་བྱོན་པའི་ལམ་དུ། ཆུ་ལ་མི་འབྱིང་བ་དང་།
སྟག་ལ་རེངས་པའི་སྦྱོར་བ་ལ་སོགས་མཛད་ཅིང་། བདེ་ཆེན་སྟེང་དུ་རྗེ་རྒོད་
ཚང་པའི་ཞལ་ནས། ད་ནི་འགྲོ་དོན་དུས་ལ་བབ་པ་ཡིན་ནོ། །ཞེས་ལུང་སྟོན་
པ་བྱུང༌། ཡང་རྣལ་ལམ་དུ དོ ་བྷི་ཧེ་རུ་ཀར་གྱུར་པ་དང༌། འཇམ་དཔལ་ཨ་
ར་པ་ཙ་ནའི་ཞལ་གཟིགས་པ་དང་། གྲུབ་ཐོབ་བརྒྱད་ཅུ་རྩ་བཞི་ཚོགས་འཁོར་
བསྐོར་བའི་གྲལ་དུ་བྱོན་པས། ལྭ་བ་པ་དང་དབྱེར་མེད་དུ་གཟིགས་པ་སོགས་
བྱུང༌། རྗེ་ཉིད་བསྐལ་པ་བཟང་བོའི་སངས་རྒྱས་སེང་གེ་སྒྲར་ཞལ་གྱིས་བཞེས།
སྙེ་ནམ་དགའ་ལྡན་གླིང་དུ་ཆོས་རྗེའི་སྐུ་ཚབ་བཞེངས་པའི་ཚེ། འཇིག་རྟེན་གྱི་
ལོངས་སྤྱོད་ལ་དགུག་པའི་སྦྱོར་བ་མཛད་པ་སོགས་གྲུབ་རྟགས་དུ་མ་བསྟན་ཞིང་།
སྙེ་ནམ་གྱི་དབུ་མ་པས། རྒོད་ཚང་པ་ལ་ངན་སྨྲས་བྱེད་པ་བཏུལ། དིང་རིར་
ཕེབས་པ་ན་ཇོ་བོ་བུ་ལེའི་བསུ་བ་རྟ་པའི་ཚོགས་ལུང་པ་གང་བ་བྱུང་། གོ་ལུང་
པ་མཇལ་དུ་བྱོན་པའི་ཚེ། རྣལ་འབྱོར་ཕོ་མོ་སུམ་བརྒྱ་ཙམ་གྱིས་ཤངས་ལེན་གྱི་
མཆོད་པ་བྱེད་པའི་སར། བླ་མའི་རྣལ་འབྱོར་གསུངས་པས་ ཐམས་ ཅད་་་་་
ཉམས་འུར་ཞིང་མཐར་ཏིང་ངེ་འཛིན་དུ་སོང་། དེའི་དུས་གདུལ་བྱའི་རྟེན་
འབྲེལ་དང་མངོན་པར་ཤེས་པ་མང་དུ་གསུངས། སྐུ་བསོད་དཔག་ཏུ་མེད་པ་
བྱུང་བ་ལ། དཔོན་བྱིན་རྡོར་ན་རེ། ཨོ་རྒྱན་པ་ལ་དབང་སྡུད་ཡོད་པར་
འདུག་ཟེར་བ་ལ། འདོད་ཆགས་དག་པའི་བདེ་སྟོང་འདི། །གནས་གསུམ་
མཁའ་འགྲོའི་སྲོག་སྙིང་ཡིན། ། ཞེས་སོགས་གསུངས། དེའི་ཚེ་རྡོ་རྗེ་གསུམ་
200



གྱི་བསྙེན་སྒྲུབ་ཀྱིས་རིན་པོ་ཆེ་མཁར་ཆུ་བ་སོགས་སྐལ་ལྡན་དཔག་ཏུ་མེད་པ་
སྨིན་གྲོལ་ལ་བཀོད་དེ། ངས་བསྙེན་སྒྲུབ་ཀྱི་ཁྲིད་བཏབ་ན་ལུང་པ་གྲུབ་ཐོབ་
ཀྱིས་འགེངས་པར་འདུག་སྟེ། རང་གི་ཁམས་ལའང་ཅུང་ཟད་གཟན་ཞིང༌།
བཀའ་བརྒྱུད་རིན་པོ་ཆེ་གོང་མའི་ཁྲིད་སྲོལ་ལ་ཅུང་ཟད་གནོད་པར་འདུག་་
གསུང་ནས། ཕྱག་རྒྱ་ཆེན་པོ་ལ་སོགས་པའི་ཁྲིད་ཆེན་ལ་གཙོ་བོར་མཛད།
དེའི་དུས་སུ་ཞལ་མཐོང་བ་དང་། བཀས་བཀྱོན་པ་དང་། ཕྱག་ལྕག་གནང་
བ་དང༌། ཐུགས་གཏད་པ་ཙམ་གྱིས་ནད་གདོན་ལས་གྲོལ་བ་དཔག་ཏུ་མེད་པ་
བྱུང༌། བདེ་ཆེན་དུ་བརྟན་མ་བཅུ་གཉིས་ཀྱིས་སྟོད་ཧོར་ཟློག་པར་གསོལ་བ་
བཏབ་པས་རིམ་གྲོ་དང་སྨོན་ལམ་མཛད། རྡོ་རྗེ་དཔལ་གྱིས་ཧོར་དམག་ཁྲིད་
འོངས་པ་ཁོ་རང་ལམ་དུ་ཤི་ནས་དམག་རྣམས་ལོག རྡོ་རྗེ་དབྱངས་ཅན་མའི་
པི་ཝང་གི་སྒྲ་གསན་པས་འཛིན་བཟང་བར་གྱུར་ཀྱང་། རི་སྒོག་ཅུང་ཟད་
བཞེས་པས་དེ་མ་ཐག་བརྗེད་ངས་པར་སོང་བས། ཕག་དཀར་གྱི་སྒྲུབ་པ་
མཛད། དེའི་ཚེ་དབྱངས་གསལ་གྱི་ཡི་གེ་རྣམས་ཞལ་དུ་ཐིམ་ཞིང༌། ཕག་མོ་
དཀར་མོ་འོད་ཀོར་གྱི་ནང་དུ་བཞུགས་པའི་ཞལ་གཟིགས། དབུ་མ་པའི་སློབ་
མ་ཕུག་པ་རྒྱལ་རྡོར་གྱིས་མཐུ་བྱེད་ཟེར་བ་དགོངས་པས་སང་ཉིན་ཁོང་རང་དྲུང་
དུ་སླེབས་བྱུང་བར། ངའི་ཟན་ཁམ་རེ་པོ་འདི་མིས་བྱིན་པ་མ་ཡིན། ལྷ་
འདྲེས་བྱིན་པ་ཡིན། ལྷ་འདྲེས་བཟར་བཏུབ་ན་ཨོ་རྒྱན་སྤྲུལ་པའི་ཞིང་དུ་ཉིན་
མོ་བུད་མེད་དུ་ཡོད་པ་རྣམས། མཚན་མོ་བྱི་ལ་དང་སྟག་གཟིག་ལ་སོགས་པར་
གྱུར་ནས་མིག་དམར་ལྕིག་ལྕིག་པ་དཔག་ཏུ་མེད་པ་ཡོད་དེ། དེ་རྣམས་ཀྱིས་
ཀྱང་བཟར་མ་བཏུབ་པ་ཞིག་ཡིན། ཁྱོད་ཀྱི་ཆོས་སྐྱོང་རྣམས་ངའི་རྐང་པ་ས་ལ་
བརྡབ་པ་ཙམ་གྱིས་བརླག་འགྲོ། ངའི་གཉིད་ཐམས་ཅད་འོད་གསལ་དུ་ཡོད་
དེ། ལས་སྦྱོར་ཐམས་ཅད་རྨི་ལམ་དུ་རྫོགས་འགྲོ་བ་ཡིན་གསུངས། ཁོས་
ཀྱང་ནུས་པའི་བསྙེམས་ཀྱིས་གུས་འདུད་མ་བྱས་པར་སྲུང་འཁོར་བསྒོམ་པས་
201



འཁོར་བཅས་མྱུར་དུ་བརླག་པར་གྱུར། དེ་ནས་སྦུ་ཏྲར་ཐུགས་བསྐྱེད་་་་་་་
གསུངས་པའི་ཚེ། འོད་ཀོར་ནང་དུ་སྤྱན་རས་གཟིགས་བཅུ་གཅིག་ཞལ་་་་་
གཟིགས། སླར་ཡང་བླ་ཆེན་དེ་ཁྱིམ་གྱིས་ཞབས་ཏོག་དཔག་ཏུ་མེད་པ་བྱས།
སྐྱི་རོང་ཤེལ་རིར་རྡོ་རྗེ་རྣལ་འབྱོར་མ་བྱིན་རླབས་ཚད་མེད་པའི་སྣང་བ་གཟིགས།
བྱང་ཕྱོགས་ལྕང་ལོ་ཅན་དུ་རྗེ་བཙུན་རས་ཆུང་པ་བཞུགས། ཁྱོད་དེའི་སྤྲུལ་པ་
ཡིན་ཏེ། ཡར་སྡུད་པ་ཡིན་ཞེས་འོད་ཟེར་ཞིག་བྱུང་བ་དེ་ལ་འཇུས་ནས་དེའུ་
ཕྱིན་བྱས། རེས་བིར་ལཱ་པ། རེས་ལྭ་བ་པ། རེས་ཨིནྡྲ་བུདྷི་སྣ་ཚོགས་ཡིན་
ཟེར། གང་ཡིན་ནམ་སྙམ་པ་ལ། བཅོམ་ལྡན་འདས་མའི་ཞལ་ནས། སྤྱོད་
པ་ཡུལ་ཐོག་ཏུ་རོ་སྙོམས་པ་བིར་ཝ་པ་ཡིན། གཉིད་འོད་གསལ་དུ་ཚུད་པས་
ལྭ་བ་པ་ཡིན། འདོད་ཆགས་བདེ་སྟོང་དུ་ཤར་བས་ཨིནྡྲ་ཡིན། དེ་རྣམས་
དང་ཁྱོད་དབྱེར་མི་ཕྱེད་གསུངས། ཡང་ཁྱོད་སྐྱེ་བ་འདིའི་ཕྱི་མ་ལ། འཇིག་
རྟེན་གྱི་ཁམས་འོད་དང་བ་ཞེས་བྱ་བར་འཁོར་ལོས་སྒྱུར་བའི་རྒྱལ་པོ་རིན་ཆེན་
དབྱངས་ཞེས་བྱ་བར་འགྱུར། དེའི་ཕྱི་མ་ལ་ཡང་འཁོར་ལོས་སྒྱུར་བའི་རྒྱལ་པོ་
ཞིག་ཏུ་འགྱུར། དེའི་ཕྱི་མ་ལ་ལྷའི་དབང་པོ་བརྒྱ་བྱིན་དུ་སྐྱེས་ནས་རྒྱལ་བའི་
ཞབས་ཏོག་བྱེད་པར་འགྱུར་ཞེས་ལུང་སྟོན་པ་བྱུང་། དེ་དུས་རྡོ་རྗེ་གདན་གྱི་
ལྕགས་རི་གར་ལོག་གིས་བཤིག་པ། ཛྙཱ་ན་གནྟ་ལ་ལོངས་སྤྱོད་མང་པོ་བསྐུར་ཏེ།
ཟངས་གླིང་གི་རྒྱལ་པོ་དང༌། ཡ་ཚེའི་རྒྱལ་པོ་དང༌། གྲུབ་ཆེན་པ་རྣམས་ཀྱིས་
ཕྱོགས་རེ་རེ་ནས་གསོས་ཏེ་བྱང་སྒོ་ལ་བོད་ཀྱི་སྒོར་གྲགས་པ་བྱུང་། དུས་དེ་
ནས་མྱ་ངན་ལས་མ་འདས་ཀྱི་བར་གསེར་དངུལ་སོགས་དངོས་པོ་གང་བྱུང་
ཐམས་ཅད་རྡོ་རྗེ་གདན་གྱི་གཙུག་ལག་ཁང་གི་མཐུན་རྐྱེན་དང་། མཆོད་པའི་
ཡོ་བྱད་དུ་བསྐུར་བ་མཛད། སྦུད་ཏྲར་རྒྱ་གར་གྱི་པཎྜི་ཏ་ཤྲཱི་ན་རེནྡས་ཐོག་
དྲངས་རྒྱ་བོད་ཀྱི་རྣལ་འབྱོར་ཕོ་མོ་ལྔ་བརྒྱ་ཙམ་ལ་དུས་འཁོར་གྱི་དབང་བསྐུར་
བས་ཡེ་ཤེས་ཀྱི་བྱིན་ཆེན་པོ་ཕེབས་པ་བྱུང་། བླ་མ་གོ་ལུང་པ་སྐུ་གཤེགས་ནས་
202



དེའི་གཤེགས་རྫོང་སྒྲུབ་པར་མཛད། བལ་པོ་རྫོང་གི་ཤར་ཕྱོགས་ཀྱི་འགལ་
སོར་འབྱུང་པོ་འདུལ་བྱེད་ཞལ་གཟིགས། འབྱུང་པོའི་ གཙོ་བོ་བརྒྱད་ཀྱིས་
ཐུན་མོང་གི་དངོས་གྲུབ་ཕུལ། མང་ཡུལ་ཀོས་ཀར་ཕུག་ཏུ། རྡོ་རྗེ་གསུམ་གྱི་
བསྙེན་སྒྲུབ་ཡི་གེར་འགོད་པར། རྣལ་འབྱོར་མས་མངོན་སུམ་དུ་རྗེས་སུ་་་
གནང༌། ཧོར་ རྒྱལ་ པོ་ སེ་ ཆེན་ གྱིས་ བོད་ ལ་ ལམ་ བྱས་ ནས་ བལ་ པོ་ དང་།
དམག་འདྲེན་པའི་ལམ་ལྟ་བའི་གསེར་ཡིག་པ་བཏང་བྱུང་བ་ལ། ཆུ་བོ་རབས་
ཀྱི་ཕྲེང་བ་མཛད། རྒྱལ་པོ་ལ་བསྟོད་པ་སྡེབ་སྦྱོར་ཅན་མཛད་ནས་དམག་གིས་
ལམ་མི་བགྲོད་པར་དོན་གྱིས་བཀའ་གནང་བས་དམག་བཤོལ་ཏེ། རྒྱ་བལ་
བོད་གསུམ་འཇིགས་པ་ལས་བསྐྱབས་ཀྱང་འདི་ལྟ་བུའི་བཀའ་དྲིན་དུ་གོ་མཁན་
ཡང་ཆེར་མི་སྣང་། སླར་ཡང་བོད་བདུན་ཅུ་ཙམ་ཁྲིད་ནས་རྒྱ་གར་རྡོ་རྗེ་་་
གདན་དུ་བྱོན་པའི་ལམ། བལ་པོ་རྫོང་དུ་ཤོ་གམ་པར་ནུས་པ་བསྟན། གྲོང་
ཁྱེར་དེ་ཧི་ར་དང་ཉེ་བར་ཆོམ་རྐུན་རེངས་པར་མཛད། ཆུ་བོ་གངྒཱའི་འགྲམ་དུ་
ཚོགས་བདག་རྟ་དཀར་པོར་སྤྲུལ་ནས་བསུ་བ་བྱས། རྡོ་རྗེ་གདན་དུ་མཆོད་
པའི་ཡོ་བྱད་དུ་མས་མཆོད། དེའི་ཚེ་ཛོ་ཀི་ལྔ་བརྒྱས་ཚོགས་འཁོར་བྱས་ཚད་ཀྱི་
ཚོགས་གྲལ་དུ་མི་རེ་ཤི་བས་བྱེད་མ་ནུས་པ་ན། ཚོགས་དཔོན་དུ་སྤྱན་དྲངས་
པས་ཐམས་ཅད་ལ་བྱིན་རླབས་ཞུགས། དཀྱིལ་འཁོར་གྱི་ལྷ་ཚོགས་སྣ་ཚོགས་
པར་མཐོང་ནས་རྩོད་མེད་ཀྱི་གྲུབ་ཐོབ་ཆེན་པོར་བཀུར། རྒྱལ་སྲས་མན་ལུང་
པ་ལྷོ་ཕྱོགས་བེ་ཏའི་ཡུལ་དུ་བྱོན་པའི་རིམ་གྲོར་རྒྱལ་བའི་སྐུ་གདུང་ལ། སྐུ་
ཁྲུས་གསོལ་ཞིང་འདུག་པའི་ཚེ་མི་ཕྱེད་པའི་དད་པ་ཐོབ་ནས། བསྟོད་པའི་
ཚིགས་སུ་བཅད་པ་མཛད། རྒྱལ་བུ་ཐམས་ཅད་སྒྲོལ་གྱིས་བཞུགས་ པའི་་་་་
གནས། རི་བོ་ཨ་ཡང་ག་པར་པ་ཏ་གཟིགས་ཤིང་། ལམ་གྱི་ཉེ་བར་འཚེ་བ་
ཐམས་ཅད་ཟིལ་གྱིས་མནན་ནས་བོད་ཕྱོགས་སུ་བྱོན་ཏེ། ཅལ་བྷེ་གོ་བྱ་བར་བུ་
མོ་ཞིག་ཤི་བ་སློང་བར་མཛད། སྐྱི་རོང་ནགས་སུ། བཟོ་མོ་དྲུག་ཅུ་ཙམ་གྱིས་
203



ཆང་མང་དུ་དྲངས་ཤིང་གསོལ་བའི་ཚེ། བྷེ་ཊ་པཎྜི་ཏས་སྐུར་བ་བཏབ་པར་ཁོ་
རང་ལ་ ཆང་སྐྱུགས་ པའི་སྦྱོར་བ་ མཛད། རི་ བོ་ ཤར་གངས་ ཀྱི་ མགུལ་དུ།
བདེ་མཆོག་དྲུག་ཅུ་རྩ་གཉིས་ཀྱི་ཞལ་གཟིགས་ནས། དེར་གྲུབ་ཆེན་ཉིད་ཀྱི་
དབུ་བཅད་ནས་འབུལ་བའི་སྣང་བ་བྱུང་། ཡང་རྣལ་ལམ་དུ་རྫོགས་ཆེན་་
བརྒྱུད་པའི་བླ་མ། སྒེ་ཕྲེང༌། དཔལ་སྒྲོན། ཉང་ཤེས་རབ་འབྱུང་གནས།
ཉང་སྟོན་རྡོ་རྗེ་སྙིང་པོ་རྣམས་དང་རིམ་པར་མཇལ་ཆོས་གསུངས། རྡོ་རྗེ་སྙིང་
པོའི་ཞལ་ནས། ཟག་མེད་བདེ་ཆེན་གར་གྱི་རོལ་པ་ལ། །མཉམ་ཉིད་ལྷུན་
གྲུབ་བདེ་བ་ཆེན་པོར་རྫོགས། །ཁྱབ་བརྡལ་ལྷུན་གནས་དྲན་རྟོག་རིག་པའི་
མདངས། །མཉམ་གནས་བདེ་ཆེན་བྱ་རྩོལ་བྲལ་བ་རྫོགས། །དམིགས་མེད་
ཀུན་ཁྱབ་གར་ཡང་མི་བདེན་པ། །རིག་པ་སྣ་ཚོགས་ ཅིར་ཡང་འཆར་བ་་་་
རྫོགས། །ཞེས་གསུང་སྟེ། རྫོགས་ཆེན་གྱི་ཡིག་ཆ་ཡང་མཛད་དོ། །
དེའི་ཚེ་ལས་ཆེན་བཅུ་གཉིས་ཀྱི་དབྱེ་བའི་ལས། གདུལ་བྱ་རྣམས་ལ་
བསྟན་ཞིང་། ས་སྐྱའི་དཔོན་ཆེན་ཀུན་བཟང་གིས་ཕྱག་ན་ལ་དུག་བླུད་པ་
མཁྱེན་པའི་གཏམ་ཀུན་བཟང་ཁོང་རང་གིས་ཐོས་ནས། སྲུང་ཏྲར་དམག་
བྱས། གཟིམས་ཁང་བཤིག་པས་ལྟས་ངན་མང་པོ་བྱུང༌། བཀའ་ཆད་ཀྱིས་
ལོ་ལྔ་ནས་ཁོ་པ་རྗེས་མེད་དུ་བརླག སླར་རྒྱལ་བུ་ཨ་རོག་ཆེས་ཡོན་བདག་བྱས་
ནས་སྤུད་ཏྲའི་དགོན་པ་གསོས། སྔོན་ལིའི་རྒྱལ་པོ་རྡོ་རྗེ་གཞོན་ནུར་གྱུར་པ་
དང་། ཨུ་རྒྱན་དུ་གསུམ། ཤམ་བྷ་ལར་གཉིས། བོད་དུ་གཅིག རྒྱ་གར་
འཕགས་པའི་ཡུལ་དུ་སྐྱེ་བ་བདུན། གཞན་སྐྱེ་བ་དཔག་ཏུ་མེད་པ་དྲན་་་་་
གསུངས། དེའི་ཚེ་སྟོད་ཙན་གྱིས་དབང་ཞུས་པར། བུམ་པ་ནམ་མཁའ་ལ་
ཆགས། བླ་མ་འཕགས་པ་རྒྱ་ཡུལ་ནས་འཁོར་བ་དང༌། ས་སྐྱར་ཞལ་་་་་
འཛོམས་མཛད། ཆུ་མིག་རིང་མོར་ཁྲོམ་ལ་དགུག་པའི་སྦྱོར་བ་མཛད། དེ་
ནས་ཤང་དུ་ཕེབས། དགེ་བཤེས་རྨོག་ཅོག་པ་དང་། ཉི་མ་ལུང་པ། སྤོས་
204



དཀར་བ། དགེ་སྡིངས་པ། ཕུ་ཆུང་བ་སོགས་ཀྱིས་རང་རང་གི་གནས་སུ་
སྤྱན་དྲངས་བསྙེན་བཀུར་བྱས། གྱད་པ་རྣམས་ཀྱིས་ཚ་ཏི་ཟླུམ་པོའི་དགོན་པ་
ཕུལ་ནས་དེར་བཞུགས། ཕྱོགས་དེའི་སྡིག་རྒྱུན་བཅད། དེ་ནས་ཡར་སྦུད་
ཏྲར་ཕེབས། དཔོན་ཆེན་བྱང་རིན་ན་བར་སྤྱན་དྲངས་ནས་འཛད་དུ་ཕེབས། །
དབོན་ཆེན་གྲོངས་པའི་སེར་འཚོགས་ཀྱི་གྲལ་དབུ་མཛད། སྣར་ཐང་རིག་
རལ་ལ་ཚད་མའི་ལུང་གསན། གྲུབ་ཆེན་གྱིས་ང་གསུམ་བཞེས་པ་ཆུ་རྟ་ལོར་
དབུས་ཀྱི་འགྲོ་དོན་ལ་བྱོན། མཚུར་ཕུར་ཆོས་རྗེ་ཀརྨ་པ་དང་མཇལ་ཏེ་ཐུགས་
ཡིད་གཅིག་འདྲེས་སུ་གྱུར། ལྷ་སར་མི་དབོན་ཟོར་ཀོ་ཀུན་དགའ་རྒྱལ་པོ་ལ་
བརྟུལ་ཞུགས་མཛད། གཡོར་པོ་གྲའི་སྙེ་མ་དོར་སྙེ་མདོ་ཆེན་པོ་ལ་ཞི་བྱེད་རྒྱུད་
ཕྱིའི་སྐོར་གསན། བསམ་ཡས་སུ་བསྟན་རྩིས་ཀྱི་ཡི་གེ་མཛད། ཕག་མོ་གྲུ་
དང་། གཡུ་རུ་ཁྲ་འབྲུག་དང་། གཙང་ཞལ་རྣམས་སུ་ཕེབས། བླ་མ་སྙེ་
མདོ་བ་སོགས་མང་པོར་དུས་འཁོར་དང་བདེ་མཆོག་སོགས་ཀྱི་དབང་རྒྱུད་མན་
ངག་མང་པོ་གནང་། གཡེ་རོང་དུ་ཐང་སྲིན་དང༌། ཡར་ལྷ་ཤམ་པོ་ལ་སོགས་
པ་དུ་མས་བསུ་བ་བྱས། འཕྲིན་ལས་རྒྱ་ཆེན་པོ་བྱུང༌། གཉལ་སྨད་དུ་བྱ་རིན་
ཆེན་དང་། ཏེའུ་ར་བས་སྤྱན་དྲངས། བྲག་སྣ་ཐང་དུ་སྐྱེ་བོ་ཁྲི་ཕྲག་བདུན་
ཙམ་ལ་སེམས་བསྐྱེད་གནང༌། ལྷ་གསུམ་མཁར་དུ་ཆོམ་རྐུན་རྗེས་སུ་བཟུང་།
ཏེའུ་རའི་གནས་གོག་པ་གསོར་བཅུག་ཅིང་། རྒྱལ་པོ་ཟླ་བའི་གོ་ཆས་རབ་
གནས་བྱས་པའི་གསེར་ཕྱེ་བུམ་པ་གཟིགས། ལོ་རོར་ཉེ་བའི་མཚམས་སྤྱོད་པ་
རྣམས་བཟློག་སྟེ། བྱང་ཆུབ་ཀྱི་ལམ་ལ་བཀོད་དོ། །
མོན་མཚོ་སྣར་མོན་གྱི་རྒྱལ་པོས་བཏུད་ཅིང་། དེའི་ཚེ་ཆོས་རྗེ་རིན་པོ་ཆེ་
ཀརྨ་པ་ན་བཟའ་བེར་ནག་དང་། དབུ་ཞྭ་ནག་པོ་བསྣམས་སྐུ་གཟི་མདངས་
དཔག་ཏུ་མེད་པ་དང་བཅས། ཆིབས་པ་ནག་པོ་ཞིག་ལ་བཅིབས་ཏེ། ཤར་
ཕྱོགས་ཀྱི་ནམ་མཁའ་ལ་བྱོན་ཏེ། བཞུགས་པར་གསོལ་བ་བཏབ་ཀྱང་མ་་་
205



གནང་བ་བྱུང་། དེ་ཆོས་རྗེ་བདེ་བར་གཤེགས་པའི་བརྡར་འདུག་གསུངས།
དེ་ནས་ཤམ་པོའི་གངས་མགུལ་དུ། སློབ་མ་རྣམས་ཀྱིས་ཡུན་རིང་དུ་བཞུགས་
པར་ཞུས་པས། ང་ལུས་ཟུང་འཇུག་ལྷ་སྐུར་བརྟན། ངག་གྲགས་སྟོང་འཛིན་
མེད་དུ་ཤར། སེམས་འོད་གསལ་འགྲོ་འོང་མེད་པ་ཆོས་ཀྱི་སྐུར་གྲོལ་ནས་རྒྱལ་
ཁམས་མང་པོར་ཕྱིན། མི་རིགས་མང་པོར་བལྟས། ནོར་རིགས་མང་པོ་
བསྡུས། ཁ་ཟས་ཀྱི་རིགས་མང་པོ་སྔར་ཡང་ཟོས་པ་ཡིན། དའང་ས་གཅིག་
ཏུ་བསྡད་ན་ཆགས་སྡང་འོང་བས་གཞི་མི་འཛིན། སྔར་ཡང་དགོན་པ་མང་པོ་
ཞིག་བཏབ་སྟེ་བོར་བ་ཡིན། བུ་སློབ་གྲྭ་པ་ཡང་ཕྱོགས་གཅིག་ཏུ་བསྡུས་ན་མང་
དུ་འོངས་ཏེ་ཆེད་དུ་མ་བཟུང༌། ང་ཐོད་པ་འདི་རྒྱ་གར་དུ་སྐྱོལ་ནས་རྩེད་
ཁུངས་མེད་པར་ཤི་ན་ཤིན་ཏུ་བཟང་། སློབ་དཔོན་གྲོངས་ཟེར་ནས་སློབ་མ་
རྣམས་ཀྱིས་ཟན་གོང་རེ་ཙམ་གྱིས་ཤིག་བྱེད་པ་ལ་དགོས་པ་ཅི་ཡང་མེད། དེའི་
ཕྱིར་ང་སྡོད་སྙིང་འདོད་ན་སྡོད། འགྲོ་སྙིང་འདོད་ན་འགྲོ། འདིར་འགྲོ་
བའི་གཏད་པ་མེད། གར་དགར་འགྲོ། ཅི་དགར་བྱེད་པ་ཡིན། འཆི་བ་
ལའང་དེ་ཙམ་སྐྱོན་དུ་མི་བལྟ། དེའི་ཕྱིར་ང་ཤིན་ཏུ་བདེ་བ་ཡིན་གསུངས།
དེ་ནས་ཡར་ལམ་ལྕ་བ་ལུང་དུ། རྒྱལ་གྱི་ཟླ་བ་ལ་མཆོད་པ་ཞིག་མཛད་པའི་ཚེ།
གཏད་མེད་དུ་ཟིལ་ཆེན་པོ་བྱུང་སྐད་ཅིག་དེ་ཉིད་ལ། ཆོས་རྗེ་རིན་པོ་ཆེ་ཀརྨ་
པ་ན་བཟའ་དང་དབུ་ཞྭ་ནག་པོ་གསོལ། གཟི་བརྗིད་ཉི་མའི་དཀྱིལ་འཁོར་
ལྟར་འབར་བ། བར་སྣང་ལ་མངོན་སུམ་དུ་བྱོན་ནས། ཞྭ་ནག་ཞིག་གནང་
བ་བྱུང་། དེའི་ཟིལ་གྱིས་དྲུང་ན་ཡོད་པའི་མི་ཐམས་ཅད་བརྒྱལ་བ་ལྟར་གྱུར།
རྗེ་ཉིད་ལ་དད་པའི་སྟོབས་ཀྱིས་སྤྱན་ཆབ་མང་དུ་བྱོན། དེའི་ཚེ། འགྱུར་
མེད་རང་བྱུང་རྡོ་རྗེའི་སྐུ། །རྣམ་དག་རྒྱལ་བ་རྡོ་རྗེ་འཆང་། ། ཆོས་སྐུ་དྲི་མེད་
གདན་ལ་བཞུགས། །སྙིང་པོ་མཆོག་གི་བརྒྱུད་པ་འཛིན། །ཞེས་བྱ་བ་ལ་
སོགས་པ་ཚེག་བར་བདུན་པའི་བསྟོད་པ་དང་། རྒྱུན་ཆགས་ཀྱི་བསྟོད་པ་ཡང་
206



4 개인
མཛད། གར་ཕེབས་ཀྱི་ས་དེ་དག་ཏུ་རྟེན་གསུམ་ལ་མཆོད་པ་དང་། དམ་
པའི་ཆོས་ཀྱི་འཕྲིན་ལས་དང་། ངོ་མཚར་གྱི་གྲུབ་རྟགས་བསྟན་པའི་ཚུལ་་
སོགས་ནི་བརྗོད་ཀྱིས་མི་ལང་། དེ་ལྟར་དབུས་གཙང་གི་གདུལ་བྱ་རྣམས་སྨིན་
པར་མཛད་ནས། ལ་སྟོད་སྤུད་ཏྲར་ཕེབས། ཇོ་བཙུན་བྱིན་དོར་ཤི་བའི་
ཤུལ་ མ་ རྣམས་ ཀྱིས་ དམག་ བྱམས་ པའི་ ཏིང༌ ངེ་ འཛིན་ གྱིས་ ཞི་ བར་ མཛད།
ཉང་པོའི་དགེ་བཤེས་དཔོན་སློབ་རྣམས་ཀྱིས་མཇལ་བས་ཡེ་ཤེས་མགོན་པོར་
མཐོང་། དགེ་བཤེས་ཀྱི་གཅུང་པོ་ལ་ཆག་ ལྷ མ་བརྒྱབ་པས་རྟོགས་པ་སྐྱེས།
བདེ་ཆེན་སྟེང་དུ་ཤོང་ལོ་རྡོ་རྗེ་རྒྱལ་མཚན་ལ་ལྷན་ཅིག་སྐྱེས་སྦྱོར་སོགས་ཀྱི་ཁྲིད་
གནང་། རྒྱ་གར་གྱི་མུ་སྟེགས་པ་འགའ་ཞིག་ཀྱང་སངས་རྒྱས་ཀྱི་བསྟན་པར་
བཅུག དེ་ནས་སེ་ཆེན་རྒྱལ་པོའི་གདན་འདྲེན་མི་ཆེན་ཨེ་ཇི་ལག་བྱུང་བ་
འབྱོན་དུ་མ་གནང༌། དེ་རྗེས་གོ་རོན་ཆེ་གདན་འདྲེན་དུ་བྱུང་བ་ལ་ཡང་མ་
གནང་། ཡང་དུས་ཕྱིས་མི་ཆེན་ཐོག་ཐི་མུར་གདན་འདྲེན་དུ་བྱུང་བ་ལ་ཡང་
མ་བྱོན་པས། དེ་ན་རེ་སྟོབས་ཀྱིས་བཟུང་ནས་ཁྱེར་བ་ཡིན་ཟེར་བ་ལ། ཕྱག་
ལྕག་བརྡབ་བཀའ་བཀྱོན་དྲག་ཏུ་མཛད་པས་ཁྲོས་ནས་སོང་། གོང་དུ་སླེབས་
དུས་ཉེས་པ་ལ་གཏུགས་སྐད། ཡང་ཕྱིས་མི་ཆེན་ནེ་གུ་ཏ་ཞེས་བྱ་བ་གདན་
འདྲེན་དུ་བྱུང་བས། སྔོན་རྡོ་རྗེ་གདན་དུ་མི་དཀར་པོ་ཞིག་ན་རེ། དུས་ཕྱིས་
ཧོར་གྱི་རྒྱལ་པོས་ཁྱེད་གདན་འདྲེན་པར་འགྱུར་གྱི། དེའི་གསུང་མ་བཅག
རྒྱལ་པོ་དེ་ནི་བསོད་ནམས་ཚད་མེད་པ་དང་ལྡན་ཏེ། རྡོ་རྗེ་གདན་གྱི་མཆོད་
རྟེན་འདི་རྣམས་ཀྱང་དེས་བཞེངས་པ་ཡིན་ཞེས་ལུང་སྟོན་པ་བྱུང༌། མི་དེ་སྤྱན་
རས་གཟིགས་སུ་འདུག ད་ནི་ན་སོ་རྒས་ཀྱང་འགྲོ་བ་ཡིན། སང་ཕོད་ད་
ཙམ་འདིར་སླེབས་པ་ཡིན་གསུངས། དེ་ནས་ཆུ་ཕོ་འབྲུག་གི་ལོ། དགུང་ལོ་
དྲུག་ཅུ་རྩ་གསུམ་པ་ལ། དཔོན་སློབ་དགུ་བཅུ་རྩ་བདུན་ཙམ་གྱིས་བཏེག ལྷ་
སར་ཕེབས་པའི་ཚེ། གུ་རུ་ཆོས་དབང་གི་སྲས་པོས་གཏེར་ནས་བཏོན་པའི་ཚེ་
207



ཆུ་ཕྱག་ ཏུ་བྱུང༌། མཚལ་གུང་ཐང་དུ་དཔོན་དགའ་བདེ་དཔལ་གྱིས་སྤྱན་་
དྲངས། གོང་ནས་མྱུར་དུ་ཡར་ཕེབས་པའི་རྟེན་འབྲེལ་བསྒྲིག་པར་མཛད།
སྟག་ལུང་པས་བསྙེན་བཀུར་ཆེན་པོས་མཆོད། མདོ་ཁམས་ལ་སོགས་ལམ་ན་
ཡོད་པའི་སྐྱེ་བོ་ཐམས་ཅད་བྱང་ཆུབ་གྱི་ལམ་ལ་བཀོད་དེ། ཤིང་ཀུན་ཏུ་གོང་
མ་ནས་ཕེབས་བསུ་གནང་ཞིང་དཔོན་སློབ་ཐམས་ཅད་ཀྱིས་ན་བཟའ་རྒྱ་ལུགས་
སུ་བརྗེས། དེ་ཕྱིན་ཆད་དུ་གྲོང་ཁྱེར་ཐམས་ཅད་ནས་རྒྱལ་བོའི་ལུང་གིས་བསུ་
བའི་བཀོད་པ་རྒྱ་ཆེན་པོ་དང་བཅས་ནས་ཐེག རྒྱང་རིང་ནས་རི་བོ་རྩེ་ལྔ་
གཟིགས་པ། མ་ཞུས་པར་མཁྱེན་ནས་ཕྱག་མཛད། ཕོ་བྲང་ཆེན་པོར་བསུ་
བའི་བཀོད་པ་དུ་མ་དང་བཅས་ཏེ་ཕེབས་ནས་རྒྱལ་པོ་དང་མཇལ་ཞིང་། སཾ་
ཀྲྀ་ཏའི་སྐད་ཀྱིས་ཤིས་བརྗོད་དང་བཅས་ཚེ་ཆུ་རྒྱལ་པོའི་ཕྱག་ཏུ་ཕུལ། མ་བསྒོ་
བར་གདན་ལ་བཞུགས་པས་མ་བཅོས་པ་གསུངས་ནས་རྒྱལ་པོ་མཉེས། རོ་
བཅུད་ཀྱི་ཕྱག་ལེན་བསྟན་པར་མཛད། གདུང་མ་ཆེན་པོ་ཞིག་བསྟན་ནས་
ཤིང་ཅིར་འདུག་ཟེར་བ་ན་རྒྱ་མཚོའི་ཉ་ཆེན་པོ་ཞིག་གི་རྨང་ར་ཡིན་གསུངས་
པས། རྒྱལ་པོས་མངོན་ཤེས་འདུག་ཟེར། ས་སྐྱ་པ་རྣམས་ ཐམས་ཅད་ལ་
ཕྱིན་པའི་ནོར་ཉམས་ཆེན་པོ་འདུག་ཟེར། རྒྱལ་བོའི་ཕྱག་བསྙུང་བ་སུས་ཀྱང་
འཆོས་མ་ཐུབ་པ་དེ་དབྱུག་པ་མཛད་པས་ཕན། རྒྱལ་པོ་ལ་ཆོས་གསུངས།
བླ་མ་ཆོས་ཀྱི་རྒྱལ་པོའི་ཤེལ་ཐམ་འབུལ་གསུང་ཡང་མ་བཞེས། གོང་མའི་སྐུ་ལ་
དུས་སྦྱོར་དགུ་འགགས་ཟིན་པས། ཚེ་ཆུ་དང་རོ་བཅུད་ཀྱང་ཨེན་ཙམ་ཕྱིས།
བསྡད་ཀྱང་ཕན་མི་ཐོགས་གསུང་ནས་ཞུ་བ་ནན་ཅན་མཛད་པས་འབྱོན་པའི་
ལུང་འཁྲོལ། ཤིང་རྟ་ཁ་སྤྲོད་ཅིག་གསེར་བྲེ་དང་དངུལ་བྲེས་བཀང་སྟེ་ཕུལ་བ་
བློན་པོ་ཚོའི་བློར་མ་ཤོང་འུ་ལག་གིས་མི་ལྕོགས་ཟེར་ནས་མ་བཞེས་པར་རྒྱལ་པོ་
ཉིད་ལ་ཕུལ། ང་ལ་ནོར་གྱི་དགོས་པ་མེད། ངའི་འཁོར་རྣམས་བྱ་བྲལ་བ་
ཡིན། དེ་ལ་ནོར་གྱིས་ཅི་བྱེད། ཆོས་མི་བྱེད་ན་ནི་དད་ཅན་གྱི་རྫས་མི་འཇུ།
208



ང་ལ་ནོར་དགོས་ན་སྨན་རྩི་བོ་ཆེའི་ལས་སྒོ་སོགས་ལས་སྒོ་རིན་ཐང་ཅན་དཔག་
མེད་དབྱེར་ཡོད་སྟེ་མ་ཕྱེ། རྒྱུད་སྡེ་ནས་གསུངས་པའི་གསེར་འགྱུར་བྱས་ན་
ལྕགས་ཐམས་ཅད་གསེར་དུ་འགྱུར་གསུངས་པས། རྒྱལ་པོས་གཅིག་སྟོན་དང་
ཟེར། གཤའ་རྩེ་དཀར་པོ་དངུལ་དུ་བསྒྱུར་ལྕགས་གསེར་དུ་བསྒྱུར་ཏེ་བསྟན་
པས་ངོ་མཚར་ཆེ་སྟེ། ངའི་མཛོད་ཆུད་འཛའ་སུ་ལའང་མ་བསྟན་ཞིག་ཟེར།
མི་ཆེན་དུ་མ་ལ་བདེ་མཆོག་གི་དབང་བསྐུར་མཛད་པས། འབུལ་བ་དུ་མ་བྱུང་
བ་བཞེས་པས་རྒྱལ་པོ་མ་མཉེས་ནས། ཨོ་ཌན་པཀྴི་ངས་བོས་པས་མི་སྡོད་
འཕྲལ་ལ་འགྲོ། ངའི་འབུལ་བ་མི་ལེན། གཞན་གྱི་ལེན་ཟེར་ནས་བཀའ་
བཀྱོན་དུ་བྱུང་བ་ལ། སློབ་མས་བླ་མ་དམ་ཚིག་ལ་བཀར་བ་གང་ནའང་མི་
འདུག བརྒྱ་བྱིན་མདུན་དུ་བྱུང་རུང་མགོ་བྲེགས་ལ་ཀླད་པ་ལྡག་བསམ་པ་མིན་
པ་ཉམ་ང་མེད་གསུངས་ནས། གསང་བའི་བདག་པོའི་ཏིང་ངེ་འཛིན་གྱིས་
ཟིལ་གྱིས་མནན་པས། འདར་ཕྲི་ལི་ལི་སྤྱན་ཆབ་ཕྲོམ་ཕྲོམ་འདུག སེ་ཆེན་དེ་
འཇམ་དཔལ་གྱི་སྤྲུལ་པ་ཡིན་ཟེར་མཁན་འདུག་པས། ངས་བརྟག་པའི་ཕྱིར་
གསང་བའི་བདག་པོའི་ཏིང་ངེ་འཛིན་གྱིས་ཟིལ་གྱིས་མནན་པས་ནོན་འགྲོ་ཡིན་
འདུག འཇམ་དཔལ་མིན་པར་འདུག སྤྱིར་བསོད་ནམས་ཀྱི་ཟིལ་ཆེན་པོ་
འདུག་གསུངས། རི་བོ་རྩེ་ལྔར་བྱོན། འཕགས་པ་འཇམ་དཔལ་ གྱི་ཞལ་
གཟིགས། གདུལ་བྱ་སྨིན་གྲོལ་ལ་བཀོད་ཅིང་། སྦྲུལ་ལོའི་ལོ་དུས་སུ་སྦུ་ཏྲར་
ཕེབས། དེ་ནས་སྐྱི་རོང་དུ་བྱོན་ཏེ། དཔལ་གསང་བའི་བདག་པོ་དངོས་ཀྱི་
སྐུར་བསྟན། དུག་གིས་མི་ཚུགས་པའི་སྦྱོར་བ་མཛད། གཤིན་པོ་དངོས་སུ་
འབེབས་པ་དང༌། བར་དོའི་སེམས་ཅན་ཇི་ལྟ་བ་གཟིགས་ཤིང༌། འདྲེན་
པའི་ཐབས་མང་དུ་མཛད་དོ། །
ཡང་སྦུ་ཏྲ་ན་བཞུགས་པའི་ཚེ་གཞན་རྐྱེན་གྱིས་སོ་མ་སོད་པ་ཞིག་ཡོང་བ་
འདྲ་ཞུས་པས། བདེ་མཆོག་ཕྱི་རོལ་མཆོད་པ་མཛད་པའི་ཚེ་སོ་མ་སོད་པ་མི་
209



ཡོང་བདེ་མཆོག་ཞལ་འཛུམ་མཛད་ཀྱིན་འདུག ང་དང་མི་ལབ་པ་བཞིན་ཡོད།
གཞན་གྱིས་བློར་མི་ཤོང་གསུང་ངོ་ནང་གཅིག་སྔ་མོར་བཞེངས་ནས། མདང་
རིན་པོ་ཆེ་ཀརྨ་པ་དང་མཇལ་བ་རྨིས་གསུངས། དེར་མུ་ཕུག་ནས་གནས་་
བརྟན་བསྲུང་བྱ་བ་མཇལ་དུ་བྱུང་བ་ན་རེ། མདང་མུ་ཕུག་ན་རྫ་ཐུག་བྱེད་
པའི་བཟའ་མི་གསུམ་གདའ། དེའི་བུ་དེ་ཀརྨ་པ་ཡིན་ཟེར། ད་ནངས་ང་
དང་བསྡོངས་ཡོང་བས་མཐའི་སྤྱིལ་པོ་ཞིག་ཏུ་ཐལ་ལྟ་བ་ལགས་སམ་ཟེར་བས།
འོ་ན་དེ་ག་ཡིན་ནོ་ད་ལྟ་རང་ཁུག་ལ་ཤོག་གསུངས་ནས་གཅིག་གདན་འདྲེན་དུ་
བཏང་། ལ་ལས་སྟན་མཐོན་པོ་བརྩིགས། ལ་ལས་སྤོས་སྲེག དུང་ཐོང་ལ་
འཚོགས་པས་བསུ་བ་གྱིས་གསུངས་པས། དེ་ལྟར་བྱས་ཏེ་བསུ་བ་བྱས་ནས་
ནང་དུ་བྱོན་པ་ན། ཁྱོད་ཀརྨ་པ་ཡིན་ནམ་གསུངས་པས། ཕྱག་གཡས་པ་
ནམ་མཁའ་ལ་བརྐྱངས་ཤིང་ན་བཟའ་ཕྲག་ལ་བཀལ་ནས། ང་མིང་ཡོངས་སུ་
གྲགས་པའི་ཀརྨ་པ་བྱ་བ་ཡིན་གསུངས་ནས། སྟན་བཤམས་པའི་སྟེང་དུ་བྱོན་
ནས་བཞུགས་ཏེ། སྐྱེ་བ་སྔ་མ་ལ་ངས་ཁྱེད་ལ་ཆོས་བཤད་པ་ཡིན། ད་ང་ལ་
ཁྱེད་ཀྱིས་ཆོས་ཤོད་གསུངས་སོ། །འོ་ན་སྐྱེ་བ་སྔ་མ་ལ་ཅི་བྱིན་གསུངས་པས།
ངས་ཞྭ་ནག་བྱིན་པ་ཡིན་གསུངས། དེ་བདེན་ངའི་གཟིམ་ཆུང་ན་ཡོད་ལོང་ལ་
ཤོག་གསུངས། ཉེ་གནས་ཀྱིས་བླངས་ཏེ་སྔོན་གནང་བ་དེ་དབུ་ལ་གསོལ་བས་
ཐམས་ཅད་བཞད་གད་དུ་སོང་ངོ༌། །དེར་མཆོག་གི་སྤྲུལ་པའི་སྐུར་བདག་རྐྱེན་
ཕུན་ སུམ་ཚོགས་པར་མཛད། དེའི་ཚེ་ཛ་ཡེ་པུར་གྱི་རྒྱལ་པོ་བུདྡྷཱ་སེ་ནས།
རྒྱལ་བའི་སྐུ་གདུང་འབུལ་མི་བཏང་བྱུང་བ་མཆོད་གནས་སུ་མཛད་དེ། ཕྱག་
དང་བསྐོར་བའི་ཁྲིགས་སྐུ་མ་འདས་ཀྱི་བར་དུ་མ་ཆག་པར་མཛད། ཉིན་་
གཅིག་ཤར་ཕྱོགས་ནས་ནམ་མཁའ་ལ་ཤེལ་གྱི་ཕྲེང་བ་གཅིག་བྱུང་ན་ས། ངའི་
སྟན་གྱི་སྟེང་ན་འདུག བརྒྱུད་པ་འཛིན་པ་གཅིག་རང་ཤར་ཕྱོགས་ནས་འོངས་
པ་ཡིན་ནམ་གསུངས། ཡང་ཉིན་གཅིག་ཉི་མ་ལ་རྣལ་དུ་སོང་མ་ཐག་བཞེངས་
210



ནས། ང་ནི་བྱིས་པ་ཆུང་ངུ་གཅིག་ཏུ་སོང་འདུག་གསུངས། དེར་དྲུང་ན་
ཡོད་པ་རྣམས་ཀྱི་བསམས་པ་ལ། རོ་བཅུད་ཀྱི་ནུས་པས་སྐུ་གཞོན་ནུར་འགྲོ་བ་
ཡིན་སྙམ་མོ། །དེ་ནས་དུས་འཁོར་གྱི་དབང་ཞིག་ནག་པའི་ཉ་ལ་མཛད་ནས།
སྨོན་ཟླའི་ཚེས་གསུམ་ལ། ཆོས་རྗེ་རིན་པོ་ཆེ་རྒྱལ་བ་རྒོད་ཚང་པའི་དུས་མཆོད་
ཆེན་མོ་མཛད། མི་ཉག་གི་མི་ཆེན་པ་ཡན་དོ་ཡོན་གྱི་གསེར་ཡིག་པ་སླེབས།
གོང་མ་གོ་ལུང་རྒྱལ་པོས་རྡོ་རྗེ་གདན་གྱི་ལྷ་ཁང་གསོ་བའི་ཆ་རྐྱེན་དུ། དངུལ་
བྲེ་ཆེན་བཅུ་གཉིས་སོགས་བསྐུར་བ་རྡོ་རྗེ་གདན་པ་མགོན་པོ་རྒྱལ་མཚན་གྱིས་
དབུ་མཛད་པའི་བྱ་བཏང་གི་སྒོམ་ཆེན་དུ་མ་རྡོ་རྗེ་གདན་དུ་མངགས་ནས་ཞབས་
ཏོག་འགྲུབ་པར་མཛད། དེ་ནས་མི་ཆེན་ས་ག་ཏ་བྱ་བ་དང་། མའི་ཇུ་བྱ་བ་
ས་སྐྱར་འབུལ་བ་སྐྱེལ་བ་བྱུང་བས་སྤྱན་དྲངས་ས་སྐྱར་བྱོན། མི་ཆེན་ས་ག་
ཏས་ཚེ་དབང་ཞུས་པའི་ཚེ་མི་ཆེན་ཁྱེད་ལ་ཚེ་ལ་བར་ཆད་ཆེན་པོ་ཞིག་འདུག་པ་
དབང་དེས་སེལ་འདུག ལོངས་སྤྱོད་ལ་བར་ཆད་ཅིག་འདུག་གསུང་ངོ༌།
དེ་ནས་ཡང་གཡས་རུ་ཤངས་སུ་བྱོན། དེའི་ལོ་ཐན་པ་ཆེན་པོ་བྱུང་བས།
གྲུབ་ཆེན་པ་གར་བྱོན་སར་ཆར་ཆེན་པོ་བྱུང་བས། ཕྱོགས་ཐམས་ཅད་དུ་་
གདན་འདྲེན་སུ་ཐོབ་བྱུང་སྟེ་སྐྱེ་བོ་རྣམས་དབུགས་ཕྱུང་ངོ༌། །དེར་ཡང་གཞན་
སེམས་མཁྱེན་པའི་མངོན་ཤེས་དུ་མ་བསྟན་ཅིང་བགེགས་འདུལ་བ་སོགས་ཕྲིན་
ལས་ཆེར་མཛད། ཡང་སྐྱིད་གྲོང་དུ་ཕེབས་ཏེ་འཕགས་པའི་གཙུག་ལག་ཁང་
ལ་གསེར་ཐོག་འགེལ་བའི་གྲོགས་མཛད་ཅིང་། ཁྱིམ་བྱ་ཞིག་ལ་རོ་སྙོམ་གྱི་སྒོམ་
བཏབ། ཡང་ སྦུ་ ཏྲར་འབྱུང་པོ་འདུལ་བྱེད་ཀྱི་རིག་གཏད་མཛད་པའི་ཚེ།
ལྷ་གདོང་པ་གཞོན་ཚུལ་གྱིས་གསང་བའི་བདག་པོ་དངོས་སུ་མཐོང་། ཞབས་
སྙུང་བ་ལ་ཁབ་གཙགས་ཀྱིས་ཁྲག་བཏོན་ནས་སྒོམ་ཆེན་པ་ཞིག་ཡོད་པ་ལ་འདི་
འཐུང་ང་སྐྱེ་བ་བདུན་པ་ཡིན་གསུངས། ཀོང་པོ་རྡོ་ཀ་རས་པ་བྱ་བས་སྐུའི་
སྙན་པ་ཐོས་ཀྱང་། ཕྱག་རྒྱ་ཆེན་པོའི་རྟོགས་པ་ང་རང་ལ་ཡོད། འོན་ཀྱང་
211



གྲུབ་ཐོབ་དེ་མཇལ་བསམས་ནས་འོང་བས། ཞལ་མཐོང་མ་ཐག་བ་སྤུ་གཡོས།།
དགེ་བཤེས་ཉིད་ལ་རྟོགས་པས་ཅི་བྱེད་གསུངས་པས། མོས་གུས་རང་དབང་
མེད་པ་སྐྱེས། ཉམས་མྱོང་གི་འཛིན་པ་རྩ་བ་ནས་ཟད། རོ་སྙོམས་ཀྱི་རྟོགས་
པ་ཤར་ནས། རྗེ་འགྲན་གྱི་དོ་མེད་ཨོ་རྒྱན་པ། །ཞལ་ལན་གཅིག་མཐོང་བས་
སྣང་བ་འགྱུར། །གསུང་ཐོས་ལུས་ཀྱི་བ་སྤུ་གཡོས། །ཞབས་ལ་བསྙེན་ཡུན་མི་
རིང་ཡང་། །ཚེ་རབས་ཀྱི་བླ་མ་ཡིན་པར་ངེས། །ད་མཁས་པར་བསླབ་པ་
བརྫུན་དུ་ཞིག །རྟོགས་པ་ཞིག་ཡོང་བ་རྨང་ནས་སྐྱེལ། །ཐམ་ཐུམ་ ཐམས་
ཅད་གཅིག་ཏུ་འདྲེས། །ཞེས་སོགས་ཀྱི་མགུར་བླངས་སོ། །དེ་ནས་གྲུབ་ཐོབ་
ཆེན་ པོས། རྗེ་བཙུན་ མི་ལའི་ གདན་ ས་ བྲིན་ དུ་ བྱོན་ ནས་ ཆོས་ གསུངས།
ཚུར་ལམ་བླ་མ་ རྒྱལ་མཚན་འབྱུང་གནས་ པས་ གླང་འཁོར་དུ་གདན་དྲངས།
བླ་མ་དེ་དད་པར་མཛད་ཅིང་བྱིན་གྱིས་བརླབས། སྙེ་ནམ་དུ་པ་ལུང་ཞེས་པའི་
ལུང་པ་ཞིག་གསར་དུ་དབྱེ་བར་མཛད། དེའི་མི་མ་ཡིན་རྫོགས་ཆེན་གྱི་གྲུབ་
མཐའ་འཛིན་པ་སྒོམ་ཆེན་པའི་གཟུགས་ལྔ་འདུག་གསུངས། ནེ་ཏོ་་་་་་་
བཞུགས་པའི་ཚེ་སྒྲ་གཅན་གྱི་གཟུགས་གཟིགས་པས། གསང་བདག་གི་ཏིང་
ངེ་འཛིན་གསལ་བཏབ་ནས་ཟིལ་གྱིས་མནན་ཡང་། མ་ཕན་པས་དཔལ་དུས་
ཀྱི་འཁོར་ལོའི་ཏིང་ངེ་འཛིན་ལ་བཞུགས་པས། ཐུགས་དཀྱིལ་གསལ་ཐེབས་
པ་དང༌། གཟུགས་བརྙན་དེ་རིམ་གྱིས་ཞུ་སོང་། སྒྲ་གཅན་གྱི་གཉེན་པོ་དུས་
འཁོར་དུ་འདུག་གསུངས་སོ། །
གཞན་ཡང་མངོན་པར་ཤེས་པ་དུ་མ་མཛད་ཅིང༌། མཁན་པོ་སྒྲུབ་རིན་
ལ་ཆང་སྐྱུགས་པའི་སྦྱོར་བ་སོགས་མཛད། རྗེ་རྒོད་ཚང་པ་དང་རྟོགས་པ་་
མཉམ་པར་ཞལ་གྱིས་བཞེས། སྐྱིད་གྲོང་སོགས་སུ་བར་དོའི་གཟུགས་མང་པོ་
གཟིགས་པའི་ཚུལ་གསུངས། རྡོ་རྗེ་གླིང་པའི་དཔོན་ལ་དཔལ་དུས་ཀྱི་འཁོར་
ལོ་ལ་སོགས་པའི་དབང་རྒྱུད་མན་ངག་མང་དུ་གནང༌། སློབ་མ་ལ་སོགས་པ་
212



གཞན་དག་གི་གེགས་བསལ་བའི་ཚུལ་ནི་སྨོས་གྱིས་མི་ལང་། གཞན་ཡང་མདོ་
རྒྱུད་ དང༌ གདམས་ པའི་ ཆོས་ དང་། ངོ༌ མཚར་ ཅན་ གྱི་ གསུང༌ གླེང༌ དང༌།
འཕྲལ་གཏམ་རྣམས་ཀྱང་ཟབ་མོའི་གནད་ཀྱིས་སྤྲས་ཏེ་བྱོན་པས། སྐལ་ལྡན་
རྣམས་ངེས་ཤེས་གཏིང་ནས་སྐྱེ། ཆོས་གསུངས་པའི་ཚེ་ནའང་ཉེ་རིང་མེད་
པས་ཐོས་པ་དང་། སཾ་སྐྲྀ་ཏ་དང་། རྒྱ་གར་གྱི་ཡུལ་ཐ་དད་དང་། རི་བྲག་
པ་དང༌། རྒྱ་ནག་དང༌། ཧོར་དང་། ཡུ་གུར་དང་། གང་དང་གང་གི་
སྐད་བྱུང་ཡང་། དེ་དང་དེའི་གསུང་གླེང་མཛད་ཅིང་། ཐེག་པ་ཆེ་ཆུང་
སྔགས་ཕྱི་ནང་ལ་སོགས་པ་དྲི་བ་རྣམས་ཀྱི་ལན་འདེབས་སོ། །གདམས་པ་
རྣམས་ལའང་ལམ་རྟགས་ཉམས་མྱོང་། བོགས་འདོན། གེགས་སེལ་ལ་་་
སོགས་གདུལ་བྱའི་ཁམས་དང༌། དབང་པོ་བསམ་པ་མཁྱེན་པས་སྒྲོ་འདོགས་
ཐམས་ཅད་ཆོད་པར་མཛད་དོ། །གཞན་ཡང་དབང་བཀའ་ལུང་བཀའ་མན་
ངག་གི་བཀའ་རྣམས་གང་ཟག་ཉམ་ཆུང་ལ་ཡོད་ན་ཡང་གུས་པ་དང་བཅས་ཏེ་
གསན་པར་མཛད་དོ། །
དུས་ཀྱི་འཁོར་ལོའི་བསྡུས་དོན་དཀྱིལ་ཆོག་སྒྲུབ་ཐབས་ལ་སོགས་པ་
གསུངས། ཆོས་ཀྱི་རིགས་ཀྱང་མང་དུ་མཛད་ཅིང་། དུས་འཁོར་རྒྱུད་འགྲེལ་
ཕྲན་དང་བཅས་པ་མང་དུ་བཞེངས་ནས་ཐུགས་སྲས་དུ་མ་ལ་སློབ་ཅིང་གནང་།
ཕྱི་ནང་གཞན་གསུམ་གྱི་གནད་ལ་མངའ་བརྙེས་པས་ང་ནི་རིགས་ལྡན་དང་།
མཚུངས་པ་ཡིན་ནོ་གསུངས། བསམ་གཏན་པའི་འཚོ་བ་སྦྱོར། ཨ་ཙ་ར་
རྣམས་ལ་གསེར་དྲུག་ནམ་ཡན་གནང་། རྡོ་རྗེ་གདན། ལྷ་ས། བླ་མ་གོང་
མའི་གདན་ས་རྣམས་དང་། ལྷ་ཁང་ལ་སོགས་པ་གསོ་བ་ལ་བསྟན་པའི་ཞབས་
ཏོག་ཏུ་ཕྱག་རྫས་དཔག་ཏུ་མེད་པ་བཏང་ངོ༌། - །གསེར་དངུལ་གོས་དར་ལ་
སོགས་པ་དུ་མ་ཚོགས་གཉིས་ཟུང་འཇུག་ཏུ་སྤེལ། སྔ་དྲོ་བདེ་མཆོག་གི་ཕྱི་
མཆོད་མཛད་དེ་ཐུགས་བསྐྱེད་ལེན། དེ་ནས་ཐུགས་དམ་གཏོར་མ་ཆ་བཅུ་
213



བདུན། ཐུན་མོང་བའི་ཆ་བཅུ། ཛམ་བྷ་ལའི་ཆུ་སྦྱིན་གསུམ་སོགས་མཛད
དོ། །གུང་ལ་དེ་བཞིན་གཤེགས་པའི་གདུང་ལ་སྐུ་ཁྲུས་དང་ཕྱག་བསྐོར་བ་
མཆོད་བརྗོད་མཛད་དོ། །དགོངས་མོ་འཁོར་ལོ་སྡོམ་པའི་ཕྱི་རོལ་མཆོད་པ་
ཐུགས་བསྐྱེད། ཞི་བའི་སྦྱིན་སྲེག་མ་ཆག་པར་མཛད་དོ། །དེ་ནས་ཚོགས་
འཁོར། གསོལ་འདེབས། རྡོ་རྗེའི་མགུར་སྤྲོས་མེད་ཐུགས་འོད་གསལ་ལ་
མཉམ་པར་འཇོག་པ་སོགས་རྩ་རླུང་ལ་གནད་དུ་བསྣུན་པས་བདེ་དྲོད་ལ་དབང་
འབྱོར་ནས། ཚ་གྲང་དང་ནད་གདོན་གང་གིས་ཀྱང་མི་གོས། ཚོགས་པ་རྒྱ་
མཚོ་ལྟ་བུའི་དབུས་ན། ལྷུན་པོ་ལྟ་བུར་བརྗིད་ཆེ་བས། རང་མཐོང་དྲེགས་
པ་ཅན་གྱི་ཧོར་དང་། མ་རུངས་པ་རྣམས་དཔའ་བཀོང་ཞིང་དམའ་ཕབ་ནས་
ཟིལ་གྱིས་གནོན་པར་མཛད་དོ། །སྒྲ་ཚད་པ་རིན་རྒྱལ་མཇལ་དུ་བྱུང་བ་ལ།
སྤྱིར་ཡང་ཆོས་ཀྱི་གསུང་གླེང་དང་། ཁྱད་པར་དུ་དུས་འཁོར་གྱི་བུམ་སྨན་གྱི་
རེའུ་མིག་ལ་སྐད་རྙེད་པ་རྣམས་བསྒྱུར། མ་རྙེད་པ་རྣམས་རྩ་བ་ལོ་མ་འབྲས་
བུ་རྣམས། དབྱིབས་རོ་སྐྱེ་ཚུལ་རྣམས་ངོ་སྤྲོད་དང་བཅས་པ་ཡོད་པ་བསྟན་
པས། ཤིན་ཏུ་ངོ་མཚར་ཆེ་ཟེར་ནས་མཁན་པོ་ཐར་པ་གླིང་པ་དང་གཉིས་ཀས་
བྲིས་སོང་། དུས་འཁོར་ཡོངས་རྫོགས་ཀྱི་རས་བྲིས་བསྟན་ནས་འདི་དང་སྒྲུབ་
ཐབས་ ལ་སྐྱོན་འདུག་ན་ ཟུང་ཞིག་གསུངས་ པས། ལྟས་ངོ་མཚར་ཆེ་ ཟེར།
དཀྱིལ་འཁོར་གྱི་མཐའ་ན་ལས་ཆེན་བཅུ་གཉིས་སྒྲུབ་པའི་ལྷ་ཡོད་པ་འདི་རྣམས་
སྤྱིར་གདའ། དུས་འཁོར་ནས་བཤད་པ་མེད་ཟེར་བས། དེར་བརྙས་ཐབས་
སུ་བཞད་ནས། ཁྱོད་དུས་འཁོར་ལ་མཁས་ཟེར་ཏེ་མཁས་པ་རང་དུ་འདུག་
ལྷ་འདི་རྣམས་དུས་འཁོར་ནས་མ་བཤད་པ་ཨང་གསུངས་པས། ཁོང་སྐྱེངས་
ནས་དྲུང་གི་དཔང་དུ་མགོ་བཞག་ནས། བློ་ཆོས་སུ་འགྲོ་བར་བྱིན་གྱིས་རློབས་
ཟེར། བློ་ཆོས་སུ་སོང་གདའ་ཡི་གསུངས། ནངས་པར་བླ་མ་ལྷ་རྗེ་པཀྵི་ལ་ཁ་
སང་དྲུང་ནས་དུས་འཁོར་གྱི་སྒྲུབ་ཐབས་དང་རས་བྲིས་བསྟན་ནས། སྐྱོན་
214



ཟུང་གསུངས་པ་ལ། སྐྱོན་མཐའ་མན་ལས་རབ་འབྱམས་ཀྱི་ལྷ་འདུག་པ་ངོ་མ་
ཤེས་པར། འདི་འདྲ་དུས་འཁོར་ན་བཤད་པ་མེད་བྱས་ཏེ་བླ་བཙོང་། ཁོང་
གིས་ཟིལ་གྱིས་ནོན་ནས་ཤེས་པ་ཟ་ཟི་རང་དབང་མེད་པ་ཞིག་བྱུང་ཟེར་རོ། །
དགུང་ལོ་བརྒྱད་ཅུ་བཞེས་པའི་ཚེ་ཡང་གཉེར་མ་མི་མངའ། གཞོན་ཤ་ཅན།།
སྐུ་ཡང་ཞིང་གཟི་བརྗིད་ཕུན་སུམ་ཚོགས་པ་ལགས་སོ། ། །
སྤྲེའུ་ལོ་དགུང་ལོ་བདུན་ཅུ་རྩ་དགུ་ལ་སྐྱིད་གྲོང་དུ་བྱོན་ནས་ཁྲིད་པ་མང་
པོ་ལ་ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་ཁྲིད་གནང་བས། རྟོགས་པ་ཤར་
བ་མང་དུ་བྱུང་བས་ཁྲིད་ལོ་ལེགས་འདུག ངས་ཁྲིད་བཏབ་པ་རྣམས་ལ་བྱིན་
རླབས་ཀྱི་ཉམས་ཚན་ཆེ་ལ། ཕྱིས་ཀྱང་རྟོགས་པ་ངོ་འཕྲོད་པ་རེ་ཡོང་བར་
འདུག ལར་སྐྱེས་པས་མི་ཆོག་སྐྱོང་དགོས། མ་བསྐྱངས་ན་རྒྱལ་པོ་དམངས་
སུ་འབབ་པ་ཡིན། སྐྱོང་བ་ལ་བླ་མ་ལ་གསོལ་བ་འདེབས་ཤིང༌། མ་ཡེངས་
པའི་དྲན་པ་འཁོར་ཡུག་ཏུ་འཛིན་པ་ཡིན། ཟླ་བ་གཅིག་བསྒོམས་པས་རང་གི་
ཤེས་པ་མ་བཅོས་པ་ཆོས་ཀྱི་སྐུ་ངོ་འཕྲོད་པའི་ཁྲིད་ཀ་འདི་འདྲ་བ་གཞན་ན་མེད།
གསང་འདུས་རིམ་ལྔའང་རྒྱུད་སྡེའི་དགོངས་པ་ཡིན་མོད་ཀྱང་། རྟོགས་པ་
འདི་ལྟར་ངོ་འཕྲོད་པ་དཀའོ། །ད་ལོ་ཆོས་གང་ཞུ་བ་ཚོ་བྱེད་པ་ཡིན་པས་ཞུས་
ཤིག་གསུངས་ནས།: ཕྱག་རྒྱ་ཆེན་པོ། བསྙེན་སྒྲུབ། ཆོས་དྲུག རོ་སྙོམས་
ལ་སོགས་པ་དུ་མ་གནང་། མོས་གུས་དང་བྱམས་ཁྲིད་ལ་སོགས་པ་ཁྲིད་ཆེན་
བདུན་པོ་རྣམས་ཀྱང་གནང་ངོ༌། །གཞན་ཡང་གང་ཞུས་པ་ལ་ཇི་ལྟར་འདོད་
པ་བཞིན་གནང་ངོ༌། །ད་ནི་གདམས་པའི་རྩད་གཅོད་རན་ཞེས་པའི་བརྡར།
ཨུ་རྒྱན་པ་ལ་རྒས་པ་མི་ཡོང་སྙམ་པ་ཡིན་ཏེ། རྒས་པ་དེའང་འབྱུང་གདའ་
གསུང་ངོ༌། །དེ་ནས་སྦུད་ཏྲར་ཕེབས་པའི་ཚེ་གར་ཞ་བ་དོན་གྲུབ་མཛེས་ལ་
སང་ཕོད་གོ་ལུང་དུ་ཐབ་ཁ་འདེགས་དགོས་པས་ཤིང་མང་དུ་གསོག་པར་གྱིས་
གསུངས། དེ་ནས་ཅུང་པར་སྤྱན་དྲངས་བྱོན་པས་འདི་བ་ཚོ་མོས་གུས་ཆེ་བས་
215



ང་ ཁམས་བཟང་བར་འདུག་གསུངས་ནས་བདེ་མཆོག་གི་དབང་བསྐུར་ཡང་
གནང་ངོ༌། །དེ་ནས་ཉིན་གཅིག་གྲུབ་ཆེན་རིན་པོ་ཆེའི་ཞལ་ནས། སྦུད་ཏྲ་
ན་སྒོམ་ཆེན་པ་མང་པོ་འཚོགས་ནས་གྲོས་དང་འདུན་མ་མང་པོ་བྱེད་ཅིང་འདུག
དེ་མི་རྒན་ཞིག་ལ་ངན་ཉེན་ཡོད་གསུངས་སོ། །གསུང་དེ་ལྟ་བུ་མི་གནང་བ་ཞུ་
བྱས་པས། དམ་ཚིག་གི་སེལ་འདི་ཐུ་བ་ཞིག་གདའ་གསུངས། དེ་ནས་སྤུད་
ཏྲར་ཕེབས་པའི་ཚེ། བསྙུང་ཟུག་སོགས་མེད་ཀྱང་། སྐུ་ཤེད་ཆུང་དུ་སོང་།
དེའི་ཚེ་སྐྱེ་བ་འཛིན་པ་ལ་གང་དགའ་བ་ཡིན་གསུངས། སློབ་དཔོན་གཞོན་ནུ་
འབུམ་ན་རེ། དགའ་ལྡན་དགའ་བ་མ་ལགས་སམ། ་ཞུས་པས། གསང་
སྔགས་རྡོ་རྗེ་ཐེག་པའི་ལམ་སྟོང་པ་ཉིད་དང་སྙིང་རྗེ་རོ་མཉམ་པ་རྒྱུད་ལ་སྐྱེ་བ་ལ།
གདུལ་བྱ་ཁམས་དྲུག་དང་ལྡན་པ་མིའི་ལུས་ཕུན་སུམ་ཚོགས་པ་ཞིག་དགོས་པ་
ཡིན། དེའི་ཕྱིར་ང་ཀུན་རྒྱ་གར་འཕགས་པའི་ཡུལ་ལམ། ཤམ་བྷ་ལ་ཀུན་
དགའ་འམ་སྙམ་གསུངས། བླ་མ་ལྷ་རྗེ་པཀྴིས། རྗེ་གྲུབ་ཐོབ་ཆེན་པོ་ལ་སྐུ་ལ་
སྐུང་ཟུག་མི་མངའ་ཡང༌། སྐུ་ཤེད་ཆུང་བར་གདའ་བས། བདག་ ཅག་་་་
རྣམས་འཇིགས་པར་གདའ། གྲྭ་པ་བུ་སློབ་སྒྲུབ་པ་པོ་རྣམས་ལ་ཞལ་མཇལ་
ཞིག་ཞུས་ན་ཐུགས་ལ་བཏགས་སམ་ཞུས་པས། དེ་བཞིན་མཛོད་གསུངས་
ནས་ཐམས་ཅད་ཀྱིས་ཕྱག་སྐོར་བྱས། ཕྱག་རྒྱུན་ཕུལ་བྱིན་རླབས་ཞུས་པས།
ཆོས་རྗེའི་ཞལ་ནས། རང་སེམས་ཆོས་སྐུར་རྟོགས་ན་བླ་མ་སངས་རྒྱས་དང་
འབྲལ་བ་མེད་པ་ཡིན་པས། ཁྱེད་ཐམས་ཅད་ཚེ་འདི་བློས་ཐོངས་ལ། སྒྲུབ་
པ་ཚུལ་བཞིན་དུ་གྱིས། བླ་མ་ལ་གསོལ་བ་ཐོབ། སེམས་སྐྱེ་མེད་ཀྱི་ངང་ལ་
ཞོག་ལ། འགག་མེད་ལ་རྩལ་སྦྱོངས། དེ་ལྟར་བྱས་ན་ང་དང་སྐད་ཅིག་ཀྱང་
འབྲལ་བ་མེད་དོ་གསུངས། དེ་ནས་ས་མོ་བྱའི་ལོ་ཁྲུམས་ཀྱི་ཟླ་བའི་ཚེས་ཉི་ཤུ་
ལ། རྗེ་འགྲོ་བའི་མགོན་པོ་གྲུབ་ཆེན་རིན་པོ་ཆེ་དེ་ཆོས་ཀྱི་དབྱིངས་སུ་དགོངས་
པ་མྱ་ངན་ལས་འདའ་ཚུལ་བསྟན་ཏོ། །
216



དེའི་ཚེ་གནས་གསུམ་གྱི་དཔའ་བོ་མཁའ་འགྲོ་ལ་སོགས་པ་ནམ་མཁར་
ལྷགས་ཏེ། རོལ་མོའི་སྒྲ་བསྒྲགས་ཤིང་འོད་འབྱིན་ནོ། །བདུད་རྩིའི་རྒྱུན་
ཕབ་ནམ་མཁའ་འཇའ་འོད་ཀྱིས་འཁྲིགས་པར་གྱུར་ཏོ། །སློབ་དཔོན་གཞོན་
ཚུལ་ཤི་རི་གནམ་ལྡང་ན་ཡོད་པས། བླ་མ་དྲན་ནས་རི་རྩེར་ཕྱིན་པས་སྦུད་
ཏྲའི་གདོང་ཐམས་ཅད་འཇས་གང་འདུག དེ་ནས་མཚན་མོ་གསོལ་བ་བཏབ་
པས་བདེ་གསལ་གྱི་ངང་དུ་མཇལ། དེ་མ་ཐག་ཏུ་སྐུ་དེ་བུ་ཆུང་ཞིག་ཏུ་གྱུར་པ་
རྒྱ་གར་བར་འདུག་སྙམ་པ་བྱུང་སྐད། དེ་ནས་ཉི་ཤུ་ལྔའི་ཉིན་པར་བཅོམ་ལྡན་
འདས་དུས་ཀྱི་འཁོར་ལོའི་དཀྱིལ་འཁོར་ཆེན་པོའི་དབུས་སུ། ཙནྡན་དང་
སྨན་སྣ་ཚོགས་པའི་ཞུགས་ལ་སྐུའི་སྣང་བ་བརྟུལ་ནས། སྐུ་གདུང་རིང་བསྲེལ་
གྱི་སྣང་བར་གྱུར་ཏོ། །དེའི་དུས་སུ་འཇའ་འོད་དང་རོལ་མོའི་སྒྲས་ནམ་མཁའ་
གང་བར་གྱུར་ཅིང་། གཤེགས་རྫོངས་དབུས་གཙང་གི་འབྲེལ་ཡོད་ཐམས་་
ཅད་དུ་རྒྱ་ཆེན་པོ་དང་། གོ་ལུང་དུ་བསྟན་གཙོའི་སྐུ་གསེར་ལས་བཞེངས་པ་
སོགས་རྟེན་བཞེངས་ཀྱང་དུ་མ་མཛད་དོ། །དེ་ལྟར་གྲུབ་ཆེན་ཨོ་རྒྱན་པའི་རྣམ་
ཐར་འདི་ནི་རིན་པོ་ཆེ་མཁར་ཆུ་བ། སེམས་དཔའ་ཆེན་པོ་གསེར་ཁང་པ།
སྙེ་མདོ་ཀུན་དགའ་དོན་གྲུབ། སྙེ་མོ་ཤཱཀྱ་འོད། གོ་ལུང་པ་གཞོན་ནུ་དཔལ་
སོགས་ཀྱིས་མཛད་པའི་རྣམ་ཐར་གུང་བསྲེས་ཏེ། རིན་ཆེན་རྡོ་རྗེས་མཛད་
པའི་རྣམ་ཐར་སོགས་ལས་མདོ་ཙམ་བཏུས་ནས་བཀོད་པའོ། །
རྗེ་དེ་ལ་བུ་སློབ་དཔག་ཏུ་མེད་པ་བྱོན་པ་ལས་གཙོ་བོར་གྱུར་པ་ནི་རྩོད་
མེད་ཀྱི་སྤྲུལ་སྐུ་རྗེ་རང་བྱུང་རྡོ་རྗེ། གཞན་སྙེ་མདོ་བ་སྐུ་མཆེད། གཡའ་
བཟང་གི་ཆོས་རྗེ་དྲིན་ཆེན་མཁར་ཆུ་བ། གླང་འཁོར་གྱི་འཇམ་དབྱངས་་་་
བསོད་ནམས་འོད་ཟེར་ཏེ་ཡོངས་གྲགས་ཀྱི་སྲས་བཞི། ཨ་ལུང་པ་འཇམ་
དབྱངས་རྡོ་རྗེ། འབྲི་གུང་ཆོས་བློ། མུས་སྐུ་ཞང་པ། ལྷ་རྗེ་པཀྵི། མེ་
ཤེལ་བ། མཁའ་འགྲོ་ཕུག་པ་བ། མཁན་པོ་སྒྲུབ་རིན། གདན་ས་པ་སྟེ་ཉེ་
217



བའི་བུ་བརྒྱད། སྙེ་མོ་གྲྭ་པ། ཚ་ཆུང་པ། གཡག་མགོ་བ། ཟླ་སེང་པ་སྟེ་
མཆོག་ཏུ་གྱུར་པ་བཞི། རྒྱ་གར་གྱི་པཎྜི་ཏ་དང་ཛོ་ཀི་མང་བོ། ཨ་རེ་དགའ།
ཟུར་ཕུག་པ། ཤནྟི་རས་པ། ར་ཅ། རྒྱ་རི་བ་སོགས་རྟོགས་ལྡན་དཔག་
མེད་དང༌། ཆག་ལོ་བསྟན་འཛིན་དཔལ། ཤོང་ལོ་རྡོ་རྗེ་རྒྱལ་མཚན། ལྷ་
བཙུན་ཡེ་ཤེས་འོད་སོགས་སོ། །སློབ་མ་དེ་དག་ཀྱང་སོ་སོར་མཁས་ཤིང་གྲུབ་
པ་བརྙེས་པའི་རྣམ་པ་ཐར་པ་བསམ་གྱིས་མི་ཁྱབ་པ་ཞིག་འདུག་ཀྱང༌། འདིར་
སྨོས་ཀྱིས་མི་ལངས་སོ། །
218



ལེའུ་གསུམ་པ་། སེམས་དཔའ་ཀརྨ་རང་
བྱུང་རྡོ་རྗེའི་རྣམ་ཐར།
གཅིག བསམ་གྱིས་མི་ཁྱབ་པའི་འཆི་འཕོ་
སྟོན་པར་མཛད་ཚུལ། །
གྲུབ་ཆེན་ཀརྨ་པ་ཉིད་བསམས་བཞིན་དུ་སྲིད་པ་ཉེ་བར་བཟུང་ནས་སྤྲུལ་
པའི་སྐུར་ བཞེངས་ པ་ སེམས་ དཔའ་ རང་བྱུང་ རྡོ་ རྗེའི་རྣམ་ པར་ ཐར་ པ་ ནི།
ཐོག་མར་རྣམ་ཐར་བར་དོ་མ་ནས་འདི་ལྟར་འབྱུང་སྟེ། གྲུབ་ཐོབ་ཆེན་པོ་མྱ་
ངན་ལས་འདས་ཚུལ་བསྟན་པའི་རྗེས་ཐོག་དེ་ཉིད་དུ་རིན་པོ་ཆེའི་ཁྲི་མཛེས་ཤིང་
ཡིད་དགའ་བའི་སྟེང་དུ་བཞུགས་པ་ལ། དེའི་ཚེ་ཚངས་པ་དང་། བརྒྱ་བྱིན་
དང༌། རྒྱལ་པོ་ཆེན་པོ་བཞི་ལ་སོགས་པ་འཇིག་རྟེན་སྐྱོང་བ་ཆེན་པོ་རྣམས་
དང༌། ལྷའི་བུ་དང་བུ་མོ་མཛེས་ཤིང་ཡིད་དུ་འོང་བ། འཛུམ་པའི་བཞིན་
དང་ལྡན་པ་རིན་པོ་ཆེའི་རྒྱན་ཆ་དུ་མ་དང་། འཇམ་ཞིང་ཁ་དོག་གསལ་བའི་
ལྷའི་གོས་རིན་ཐང་མེད་པ་དུ་མས་མཛེས་པར་བརྒྱན་པ་རྣམ་པ་སྣ་ཚོགས་པ་
རྣམས་ནི། ལ་ལ་ནི་གླུ་ལེན། ལ་ལ་ནི་གར་བྱེད། ལ་ལས་ནི་གདུགས་དང་
རྒྱལ་མཚན་འཛིན། ལ་ལས་ནི་རོལ་མོའི་སྒྲ་སྙན་པ་དུ་མས་མཆོད་ཅིང་དགའ་
ལྡན་གྱི་གནས་སུ་གདན་དྲངས་སོ། །དེའི་ཚེ་ཀུན་ཏུ་བཟང་པོའི་རྣམ་པར་
འཕྲུལ་པ་ལས་བྱུང་བ་ལྟ་བུའི་ལྷ་རྫས་ཀྱི་མཆོད་པའི་བྱེ་བྲག་བསམ་གྱིས་མི་ཁྱབ་
པའི་འདོད་ཡོན་གྱིས་མངོན་པར་མཆོད་ཅིང་། དགའ་བདེའི་དཔལ་ལ་་་་་
219



མངོན་པར་ལོངས་སྤྱོད་ཅིང་བཞུགས་སུ་ཟིན་ཀྱང་། བྱང་ཆུབ་སེམས་དཔའ་
ཆེན་པོ་འདི་ནི་རང་བཞིན་གྱིས་འབད་པ་མེད་པར། སྙིང་རྗེ་ཆེན་པོའི་རང་
བཞིན་དུ་གྱུར་པའི་སྟོབས་ཀྱིས་ཉམ་ཐག་པའི་སེམས་ཅན་རྣམས་ལ་མ་བུ་གཅིག་
པ་ལ་བརྩེ་བ་ལྟར་བཟོད་པ་མེད་པའི་ གདུང་ ཤུགས་ཀྱིས་བསྐྱོད་དེ། སླར་་
འཛམ་བུའི་གླིང་དུ་བྱོན་ནོ། །
དེའི་ཚེ་དེའི་དུས་ན། གྲྭ་པ་དང་བུ་སློབ་ཉེ་འཁོར་གྱི་ཚོགས་དང་བཅས་
པ་རྣམས་ཀྱིས། ཆོས་རྗེའི་སྤུར་བཞུས་པ་ལས་བྱོན་པའི་སྐུ་གདུང་རིང་བསྲེལ་
དང་། ལྷ་སྐུའི་ཚོགས་རྣམས་དང་། གཞན་ཡང་དབུ་སྐྲ་དང་། དབུ་ཞྭ་
དང་། ན་བཟའ་བཞུགས་གདན་དང་བཅས་པ་ལ་མཆོད་པའི་བྱེ་བྲག་དཔག་
ཏུ་མེད་པས་མཆོད་ཅིང༌། སོ་སོ་ནས་དད་པ་དང་། གུས་པ་དང་། ཡིད་
གདུང་བའི་སྒོ་ནས་གསོལ་བ་ཉིན་མཚན་ཁོར་ཡུག་ཏུ་འདེབས་ཤིང་སྣང་བ་་
གཟིགས་སོ། །དེའི་ཚེ་སྟོད་ལུང་འཕར་ཚང་ན་རྒན་རྒོན་གཉིས་ཀྱི་བར་ན་ཁྱེའུ་
ལོ་ལྔ་དྲུག་ཙམ་ལོན་པ་ཞིག་ཤི་བའི་རོ་བཞག་སྟེ་ངུ་ཞིང་འདུག་པ་གཟིགས་ཏེ།
རོ་དེ་ལ་རྣམ་ཤེས་ཞུགས་ལ་སེམས་ཅན་གྱི་དོན་བྱའོ་སྙམ་སྟེ། རོ་དེ་ལ་ཞུགས་
ཏེ་སྤྱན་ཧྲིག་ཧྲིག་མཛད་པ་དང་། ཕ་མ་དེ་གཉིས་ཀྱིས་གཤིན་མིག་གསོན་ལ་
ལྟ་བ་ལྟས་ངན་ཡིན་ཟེར་ནས། མིག་ཏུ་ཐལ་བ་བླུག་ཅིང་ཁབ་ཀྱིས་གཙགས་
སོ། །ཡང་དེའི་ཚེ་དབང་པོ་མེད་པའི་སྐྱེས་བུས་སེམས་ཅན་གྱི་དོན་ལ་ནུས་
བསམ་ནས་རྣམ་པར་ཤེས་པ་འཐོན་ནས་བྱོན་ནོ། །དེའི་ཚེ་སེམས་ཅན་རྣམས་
ཀྱི་བསོད་ནམས་དམན་པ་དང་། ཆོས་ཀྱི་སྐལ་པ་མེད་པ་རྣམས་ལ་དགོངས་
ནས། ཀྱེ་མ་ཀྱེ་མ་འདི་ལྟའི་འགྲོ་བ་སྐལ་པ་རབ་དམན་པ། །ལོག་པའི་རྒྱུན་
ལས་ཟློག་པའི་ཐབས་ནི་ཅུང་ཟད་མེད་གྱུར་པར། །ཐུབ་ པས་ དགོངས་ཏེ་་
ཐུགས་རྗེའི་ལྕགས་ཀྱུས་རིང་དུ་སྤངས་གྱུར་རྣམས། །རེ་ཞིག་དུས་ལ་བཞེས་
པར་ཁོ་བོས་ཀྱང་ནི་ད་སྡོད་རིག ། ཅེས་པའི་ཚིགས་སུ་བཅད་པ་གསུངས་ཏེ།
220



ནམ་མཁའི་དབྱིངས་སུ་བྱོན་ནས་འོད་གསལ་ཆེན་པོའི་ངང་ལ་རྩེ་གཅིག་ཏུ་་
བཞུགས་སོ། །
དེའི་ཚེ་མདུན་ནས་མཁའ་འགྲོའི་ཚོགས་རྣམས་ཀྱིས་སེམས་ཅན་གྱི་དོན་
མཛད་པར་བསྐུལ་ཞིང་གསོལ་བ་འདེབས་པ་འདི་ལྟ་ སྟེ། ཡིད་འོང་མཛེས་
པའི་བུད་མེད་ཉི་ཤུ་ལྔ། །གླུ་ལེན་གར་བྱེད་འཛུམ་པའི་མདངས་ལྡན་་་་་་་
རྣམས། །ཐུགས་རྗེའི་མངའ་བདག་ཞི་ལ་མི་བཞུགས་པར། །བརྩེ་བས་དག་
པའི་མི་ལུས་བཟུང་དུ་གསོལ། །སངས་རྒྱས་བསྟན་པའི་རྒྱལ་མཚན་བཟུང་དུ་
གསོལ། །ཉམ་ཐག་འགྲོ་བའི་ཕ་མ་མཛད་དུ་གསོལ། །ཞེས་པའི་ཚིག་གིས་
གསོལ་བ་འདེབས་ཤིང་སྣང་ངོ༌། །དེའི་ཚེ་འདི་ལྟར་སྣང་བ་འདི་དག་འཁྲུལ་
པའི་སྣང་བ་ཡིན་ནོ་བསམ་ནས། དེར་འཛིན་བཤིག་ཀྱང་འགྲོར་མ་འདོད་
དོ། །དེའི་ཚེ་ལན་གནང་བ་ནི། དལ་འབྱོར་མི་ལུས་རིན་ཆེན་ལེན་པ་ལ། །
མ་དག་འཁྲུལ་བས་མ་གོས་ཕ་མ་མེད། ། སངས་རྒྱས་བསྟན་པ་འཛིན་པའང་
དུས་ཀྱིས་དཀའ། །ངེད་ཀྱིས་མ་བཞིན་བརྩེ་བའི་སེམས་འཆང་ཡང་། །རྗེས་
སུ་འཛིན་པའི་དཔལ་དང་སྐལ་ཡོད་ཉུང་། །མ་འོངས་བྱམས་པའི་དུས་སུ་ངག་
བཞིན་བསྒྲུབ། །ཅེས་གསུངས་པ་དང་ཁོང་རྣམས་ན་རེ། ངེད་རྣམས་མི་
ཡུལ་མཐིལ་ནས་འོངས། ཡིན་པ་ཞིང་སྐྱོང་མཁའ་འགྲོ་ཡིན། །ཁྱེད་ལ་་་་
བསྐུལ་མ་མི་འཚལ་ཏེ། །སེམས་ཅན་དོན་ལ་བསྐུལ་དུ་འོངས། །བརྩེ་བའི་
ཡུལ་ལ་མི་བརྩེ་ན། །ཐུགས་རྗེའི་མངའ་བདག་ཇི་ལྟར་ལགས། །ཞེས་ཟེར་
ནས་རང་རང་སོ་ སོའི་མིང་དང་སྲོག་སྙིང་ཕུལ་ལོ། །དེང་འདི་སྐད་ཅེས་་་་་
སྨྲའོ། །གསང་བ་རྡོ་རྗེ་ཐོག་འབེབས་མ། །གཙུག་ན་ རྡོ་རྗེ་དཔལ་འབར
་མ། །མཐའ་ན་རྡོ་རྗེ་སྟོབས་མོ་ཆེ། །ལག་ན་རྡོ་རྗེ་མཐུ་རྒྱལ་མ། །ཁ་ན་རྡོ་
རྗེ་དུང་སྒྲ་མ། །ཞིང་སྐྱོང་གཙོ་མོ་ལྔ་པོ་ལགས། །ཟེར་ནས་སྲོག་སྙིང་ཕུལ་
ནས་བཀའ་བཞིན་དུ་འཕྲིན་ལས་བསྒྲུབ་པར་དམ་བཅས་སོ། །ཡང་བདག་
221



ཉིད་ཆེན་མོ་རྡོ་རྗེ་ཀུན་གྲགས་མ། །གངས་ཀྱི་ཡུམ་ཆེན་རྡོ་རྗེ་ཀུན་ཏུ་་་་་་
བཟང་། །དཔལ་ལྡན་ཧ་རི་རྡོ་རྗེ་ཡ་མ་སྐྱོང༌། །འབྲོག་ཚན་འཁོར་འདུལ་རྡོ་
རྗེ་བགེགས་ཀྱི་གཙོ། །བདུད་འདུལ་གཙོ་མོ་བཞི་པོ་ལགས། །ཟེར་ནས་སྲོག་
སྙིང་ཕུལ་ཏེ་འཕྲིན་ལས་བསྒྲུབ་པར་དམ་བཅས་སོ། །ཡང༌། གཏད་དཀར་
རྡོ་རྗེ་འགྲོ་བཟང་མ། །མི་གཡོ་རྡོ་རྗེ་ཀློང་བཟང་མ། །བཀྲ་ཤིས་རྡོ་རྗེ་ཚེ་རིང་
མ། །སྟག་གཟིག་རྡོ་རྗེ་ཁྱུང་མགོ་མ། །ཆོས་སྲུང་གཙོ་མོ་བཞི་པོ་ལགས། །
ཟེར་ནས་སྲོག་གི་སྙིང་པོ་ཕུལ་ཏེ་ཕྲིན་ལས་བསྒྲུབ་པར་དམ་བཅས་སོ། །ཡང་།
གངས་དཀར་ཤ་མེད་རྡོ་རྗེ་སྤྱན་གཅིག་མ། །གསེར་ཆེན་མཁའ་ལྡིང་རྡོ་རྗེ་རླུང་
མོ་ཆེ། །ཁ་རག་ཁྱུང་བཙུན་རྡོ་རྗེ་དཔལ་གྱི་ཡུམ། །རྨ་རི་རབ་འབྱམས་རྡོ་རྗེ་
གྲགས་མོ་རྒྱལ། །བདུད་འདུལ་གཙོ་མོ་ཆེན་མོ་བཞི་པོ་ལགས། །ཞེས་ཟེར་ཏེ་
སྲོག་སྙིང་ཕུལ་ནས་འཕྲིན་ལས་བསྒྲུབ་པར་དམ་བཅས་སོ། །ཡང་། ས་ཏི་རྡོ་
རྗེ་ཁྲི་བཟང་མ། །དུང་གི་རྡོ་རྗེ་སྒོ་མོ་ཆེ། །ཆགས་པོ་རྡོ་རྗེ་སྟོབས་མོ་ཆེ། །
འག་གྷ་རྡོ་རྗེ་རལ་གྲི་མ། ། སྒོ་བཞི་སྲུང་བའི་གཙོ་མོ་ལགས། །ཟེར་ནས་སྲོག་
སྙིང་ཕུལ་ཏེ་འཕྲིན་ལས་བསྒྲུབ་པར་དམ་བཅས་སོ། །ཡང་། ཀོང་བཙུན་དེ་
མོ་རྡོ་རྗེ་བོད་ཁམས་སྐྱོང། །བཙན་ལ་ལ་རོག་རྡོ་རྗེ་སྨན་གཅིག་མ། །མོ་་་
བཙུན་ཁུག་ཆོས་རྡོ་རྗེ་གཡར་མོ་བསིལ། །གཡུ་ཡི་སྐད་སྙན་རྡོ་རྗེ་སི་ལེ་མ། །
ཡིད་འགྱུར་གཙོ་མོ་བཞི་པོ་ལགས། །ཟེར་ནས་སྲོག་སྙིང་ཕུལ་ནས་བཀའ་་
བཞིན་དུ་འཕྲིན་ལས་བསྒྲུབ་པར་དམ་བཅས་སོ། །ཡང་བུད་མེད་བཞི་སླེབ་
བྱུང་སྟེ། ང་ནི་རྡོ་རྗེ་ས་ཏཱི་ཡིན། །ལི་བཙུན་རྡོ་རྗེ་བུ་སྐྱོང་མ། །ཕུ་ཆུ་རྡོ་རྗེ་
སྨན་གཅིག་མ། །དེ་འོག་རྡོ་རྗེ་གཡུ་ཆུང་ལགས། །སྦས་པའི་ཡུལ་བཞི་སྲུང་
བ་ཡིན། །ཟེར་ཞིང་མདུན་དུ་བསྒྲིགས་ཏེ་མགྲིན་གཅིག་ཏུ་བསྡེབས་ཏེ་འདི་
སྐད་ཅེས་ཟེར་རོ། །འགྲོ་དྲུག་སེམས་ཅན་སྙིང་རེ་རྗེ། །འཁོར་བའི་གནས་ན་
ཉོན་རེ་མོངས། །སེམས་ཅན་འགྲོ་དོན་བྱེད་རེ་རན། །འགྲོ་དྲུག་སོ་སོའི་སྡུག་
222



བསྔལ་འདི། །ཅུང་ཟད་བསམ་ན་མཆི་མ་གཡོ། །བདག་འདྲས་ཀྱང་ནི་མི་
ཕོད་ན། །བརྩེ་ལྡན་ཁྱོད་ཀྱིས་ཕོད་དམ་ཅི། །དེ་ཕྱིར་གསོལ་བ་འདེབས་སུ་
འོང་། །ཞེས་ཟེར་རོ། །བག་ཆགས་འཁྲུལ་བ་ཡིན་སྙམ་ནས་རྣམ་རྟོག་བཤིག་
ཀྱང་འགྲོ་རུ་མ་འདོད་པར། ཁོ་བོས་ཀྱང་ནི་ལན་བརྗོད་པ་ནི། བདག་
འཛིན་རྣམ་རྟོག་བྲག་བས་ས། །ང་རྒྱལ་རི་བོ་གནམ་ལས་མཐོ། །འདི་ལ་
ཐོས་པའི་གཟིངས་བཙུགས་ཏེ། །བསྒོམ་པའི་སྒྱོགས་རྡོ་འཕངས་ལགས་་་་་་་
ཀྱང་། །འཇིག་པ་བས་སེར་ཀ་ཅུང་མ་མཐོང་། ། འགྲོ་དྲུག་སྐུ་ཁམས་ཅི་
བདེར་བཞུགས། །ཞིང་སྐྱོང་ཇི་ལྟར་དགྱེས་དགྱེས་མཛོད། །ཅེས་སྨྲས་པ་
དང་། བར་སྣང་གི་ལྷ་བྲན་མན་ཆད་ནས་ས་འོག་ཀླུ་དང་ལྟོ་འཕྱེ་ཡན་ཆད་
འཚོགས་ནས་ཐམས་ཅད་ཀྱིས་སོ་སོ་ནས་ཕྱག་ཕུལ་ནས་འདི་སྐད་ཅེས་གསོལ་
བར་བྱེད་དོ། །གསོན་དང་རྒྱལ་སྲས་སྤྲུལ་པའི་སྐུ། །ལྷ་རྣམས་ལྟུང་བའི་སྡུག་
བསྔལ་དང༌། །ལྷ་མིན་རྩོད་པའི་སྡུག་བསྔལ་དང་། །མི་རྣམས་སྐྱེ་འཆིའི་
སྡུག་བསྔལ་དང༌། །བྱོལ་སོང་གླེན་ལྐུགས་སྡུག་བསྔལ་དང་། །ཡི་དྭགས་
བཀྲེས་སྐོམ་སྡུག་བསྔལ་དང༌། །དམྱལ་བ་ཚ་གྲང་སྡུག་བསྔལ་རྣམས། །དྲན་
ཞིང་བསམ་ན་གློ་སྙིང་འདར། །མི་བཟོད་ཚོར་བའི་སྡུག་བསྔལ་གྱིས། །ཤིན་
ཏུ་ཉམ་ཐག་འོ་དོད་འབོད། །འདི་འདྲ་སུ་ཡིས་བཟོད་པར་ནུས། །སངས་
རྒྱས་བསྟན་པ་སུ་ཡིས་འཛིན། །འགྲོ་དྲུག་ཕ་མ་སུ་ཡིས་བྱེད། །དཀོན་མཆོག་
དབུ་འཕང་སུ་ཡིས་བསྟོད། །ཀྱེ་ཧུད་ཀྱེ་ཧུད་སྡུག་རེ་བསྔལ། །ཞེས་ཟེར་ཞིང་
ཐམས་ཅད་སྡུག་བསྔལ་བྱེད་པར་སྣང་ངོ༌། །དེའི་ཚེ་ཁོང་རྣམས་ལ་ཁོ་བོས་
ལན་འཇལ་བ་ནི། །སྤྱིར་རྒྱལ་བའི་ཞིང་ཁམས་བསམ་མི་ཁྱབ། །སྒོས་ཁྱད་
པར་འཛམ་བུའི་གླིང་ཤེད་ན། །དགེ་བཤེས་གྲངས་ལས་འདས་པ་བདོག །
ཆོས་མཛད་བསམ་གྱིས་མི་ཁྱབ་པས། །ལུང་བསྟན་གྱི་རྒྱལ་ཚབ་གཞན་དུ་་
ཚོལ། །འགྲོ་དྲུག་ཕ་མ་དེ་རུ་ཚོལ། །སངས་རྒྱས་བསྟན་པ་ཆོས་མཛད་རྣམས་
223



ཀྱིས་སྲུངས། །དཀོན་མཆོག་དབུ་འཕང་ཞིང་སྐྱོང་རྣམས་ཀྱིས་བསྟོད། །
འགྲོ་དྲུག་ཕ་མ་དགེ་བཤེས་རྣམས་ཀྱིས་མཛོད། །ཁྱེད་རང་ཚོ་ཇི་ལྟར་དགྱེས་
དགྱེས་མཛོད། །ཅེས་སྨྲས་པས། ཡང་ཞིང་སྐྱོང་རྣམས་ཀྱིས་གསོལ་བ་ནི།
དགེ་བཤེས་རྣམས་ནི་ཕྲག་དོག་ཆེ། །ཆོས་པ་རྣམས་ནི་འགྲན་སེམས་ཆེ། །
འགྲོ་དྲུག་ཀུན་ཀྱང་རྒྱུད་ངན་རེངས། །དེ་ལ་ཕན་ཐབས་མི་གདའ་བས། །
ཁྱེད་ལ་སྐུལ་མ་ཅིས་ཀྱང་འདེབས། །དེ་སྐད་ཅེས་སྨྲས་སོ། །ཡང་སེམས་
དཔའ་ཆེན་པོས་གསུངས་པ། དལ་འབྱོར་མི་ལུས་བླང་ས་མེད། །མཚན་
ལྡན་བླ་མ་རྙེད་པར་དཀའ། །སྙིགས་དུས་མངལ་དེ་གྲིབ་རེ་ཆེ། །འདས་མ་
འོངས་ཀྱི་དྲན་པ་སྟོར་ནས་འགྲོ། །སེམས་ཅན་གྱི་འགྲོ་དོན་བྱ་བར་དཀའ། །
ལར་དེ་སྐད་ཟེར་བའི་རྟིང་ཤེད་ལ། །རིགས་ལྡན་གྱི་ཕ་མ་རྙེད་སྲིད་ན། །
མཚན་ལྡན་གྱི་བླ་མ་དང་མཇལ་ལགས་ན། །ཞིང་སྐྱོང་ཀུན་ཆོས་སྐྱོང་བྱེད་
ལགས་ན། དབང་དང་བསྲེ་བ་རྫོགས་པར་ཞུ། །བརྡའ་དང་བྱིན་རླབས་
རྫོགས་པར་ཞུ། །དེ་སྐད་ཅེས་གསུངས་པ་དང་། ཁོང་ཞིང་སྐྱོང་མ་རྣམས་
ཀྱིས་བཅོམ་ལྡན་འདས་མ་རྡོ་རྗེ་རྣལ་འབྱོར་མ་སྤྱན་དྲངས་ཏེ། བདེ་མཆོག་
དྲུག་ཅུ་རྩ་གཉིས་པའི་དཀྱིལ་འཁོར་བཞེངས་ཏེ། ལྷ་དབང་བསམ་གྱིས་མི་
ཁྱབ་པ་བསྐུར། ཨཱ་ལི་ཀཱ་ལིའི་གླེགས་བམ་མང་དུ་བཀོད་ནས། རིག་པ་ཡེ་
ཤེས་ལྔའི་དབང་ཡིན་སྐད། དབང་པོ་ལྔ་ལ་ངོ་སྤྲད་ནས་ཕ་རོལ་ཏུ་ཕྱིན་པའི་
དོན་དབང་ཡིན་སྐད། སྐྱེ་མེད་དོན་གྱི་དབང་འདི་ནི། །ཚིག་ཏུ་བསྐུར་དུ་
ཚིག་ལམ་ཆད། །བརྡའ་ཡིས་མཚོན་དུ་བརྡའ་ལམ་ཆད། , །དཔེ་ཡིས་མཚོན་
དུ་དཔེ་ལམ་ཆད། འཁྲུལ་བས་མཚོན་དུ་འཁྲུལ་ལམ་ཆད། །དབང་འདི་
སུས་ཀྱང་བསྐུར་མི་འདོད། །ངེད་ཀྱིས་ཞལ་ལྕེ་མཚོན་མ་བཏུབ། །རང་ལ་
ལྷང་ངེ་ལྷམ་མེར་འཆར། །ས་ལེ་སེང་ངེ་ཧྲིག་གེར་འཆར། །ཝ་ལེ་ཁྱུག་གེ་
ལམ་མེར་འཆར། །འཁོར་འདས་ཀྱི་སྣང་བ་མ་ནུབ་ཀྱང་། །སངས་རྒྱས་ཀྱི་
224



འཕྲིན་ལས་རྫོགས་པར་འབྱུང༌། །སེམས་ཅན་གྱི་འགྲོ་དོན་དེ་རུ་འགྲུབ། །
ཅེས་གསུངས་ཤིང་ཞིང་སྐྱོང་གི་གཙོ་མོ་རྣམས་ཀྱིས་བཀྲ་ཤིས་ཀྱི་ཚིགས་སུ་བཅད་
པ་མང་དུ་བརྗོད་ཅིང༌། སྨན་མོ་རྣམས་ཀྱིས་རྡོ་རྗེའི་གླུ་བླངས། སྒོ་མ་རྣམས་
ཀྱིས་བགེགས་བསྐྲད། །གཞན་རྣམས་ཀྱིས་མེ་ཏོག་གི་ཆར་འབེབས་པ་དང་།
རོལ་མོའི་སྒྲ་དཀྲོལ་བར་བྱེད་དོ། །དེ་ནས་ཡང་ཁོང་རྣམས་འདི་སྐད་ཅེས་ཟེར་
རོ། །རེ་ཡང་རེ་སྟེ་བྱུང་ཡང་བྱུང་། །རིནཆེན་འཇའ་ཡི་ལམ་སྣ་བདོག །
དལ་འབྱོར་མི་ལུས་བླང་ས་བདོག ། མང་ཡུལ་བཀྲ་ཤིས་གུང་ཐང་ན། ཇོ་མོ་
བཀྲ་ཤིས་གཡུ་ཆུང་མ། །ཞུར་མོ་གངས་ཀྱི་མདུན་ཤེད་ན། །འམ་ལུང་བཀྲ་
ཤིས་མཁན་ཐང་དུ། །ཕ་ཐིག་ལེ་འོད་གསལ་ཁང་བ་བདོག ། རྩ་ཕུ་རིན་ཆེན་
ཆེ་བའི་གངས། །ཕུ་གསུམ་འཛོམ་ པའི་ཀླུང་ཤོད་ན། །རྩ་ལུང་མི་ལའི་་་་
འཁྲུངས་ས་བདོག ། ལྷོ་རི་དམར་སྨུག་མདངས་གསལ་ལ། །བྱང་རི་དཀར་
བའི་འོད་ལྡན་ན། །མ་དགོས་འདོད་ལུས་ཀྱི་སྒྲོམ་བུ་བདོག ། དེ་སྐད་ཅེས་
ཟེར་བའི་གླུ་ལེན་ཞིང་འདུག་པ་ན། བར་སྣང་ཕར་ལ་འཇའ་ཚོན་ཁ་དོག་དུ་
མ་དང་ལྡན་པ། གསལ་ཞིང་མཛེས་པ་ཞིག་ནར་གྱིས་བྱུང་བ་དང༌། ཁོང་
རྣམས་དེའི་སྟེང་ནས་ཕར་འགྲོ་ཡིན་འདུག་པར་མཐོང་ངོ༌། །དེར་ལྟད་མོ་ཆེ་
བ་སྙམ་བྱེད་ནས། སེམས་དཔའ་ཆེན་པོས་ཀྱང་རྟིང་ན་ཕར་བྱོན་པས་ཤེལ་གྱི་
ཁང་པ་གནམ་སྒོ་ཡོད་པ། ཕྱོགས་བཞིའི་སྟེང་དཀར་ལ་དྭངས་པ་འོག་སྨུག་
ནག་ཏུ་ཡོད་པ། ཕྱོགས་མཚམས་ཐམས་ཅད་འཇའ་ཚོན་དུ་ཤིག་གེ་ཡོད་པ་དེ་
འདྲ་བའི་ཁང་པའི་ནང་དུ་བྱོན་ནོ། །
དེའི་ཚེ་འདོད་ཆགས་ཁྲག་གི་རྦ་རླབས་བྱུང་ཟེར་ནས་ཁོང་རྣམས་འབྲོས་
ཀྱི་འདུག་པ་མཐོང་ངོ༌། །དེར་གནམ་ཁུང་དགུ་ལ་ སྐས་དགུ་བཙུགས་ནས་
འདུག་པའི་གཅིག་ལ་འཛེགས་ནས་ཕྱིན་པས་གནམ་ཁུང་ཆུང་ནས་ཕར་མ་ཐར་
ནས། ལས་ཀྱི་རྣམ་སྨིན་ ཐར་ལམ་དཀའ་ཟེར་བའི་སྒྲ་ཞིག་བྱུང་ བ་ དང་།
225



ནག་མུན་གྱིས་སོང་སྟེ་ཅུང་ཞིག་བརྒྱལ། དྲན་པ་མདོ་ལོང་མདོ་ལོང་བྱུང་བ་
དང༌། ནག་ལ་མུན་པ་ལྕི་ཞིང་འཐིབས་པ། ཁམས་ཅུང་འཚུབས་པ་ཞིག་
བྱུང་ངོ༌། །དེ་ནས་དྲན་པ་གསལ་བར་གྱུར་པ་དང། །རེས་འགའ་ཆུ་ཡིས་རྦ་
རླབས་སྐྱོད་པ་འདྲ། །རེས་འགའ་རི་ཡིས་མནན་པ་འདྲ། །རེས་འགའ་ཚ་
ཞིང་བསྲེགས་འདྲ་བ། །རེས་འགའ་གྲང་ཞིང་འཁྱག་པ་འདྲ། །རང་རིག་
ཐོན་པའི་རླུང་ཡང་མེད། །ཉོན་མོངས་ཀྱི་གདུག་རྩུབ་དེ་ན་ཆེ། །དུས་ད་ལྟ་
དྲན་ཡང་སྙིང་རླུང་ལྡང་། །ཞེས་གསུངས་ལ་དག་པའི་གདུལ་བྱ་ཁ་ཅིག་ལ་ནི།
མའི་མངལ་དེ་ཤེལ་གྱི་ཁང་པ་བདེ་བའི་རང་བཞིན་ཅན་དུ་སྣང་ཞིང་། དེར་
ཡང་སེམས་ཅན་མང་པོའི་དོན་བྱས་སོ་ཞེས་གསུངས་སོ། །
གཉིས། སྐུ་བལྟམས་པའི་ཚུལ།
དེ་ནས་སྐུ་དངོས་ཀྱི་མཛད་པ་ཇི་ལྟར་བསྟན་པའི་ཚུལ་ནི་བཤད་མ་ཐག་པ་
ལྟ་བུའི་ཡུལ་དུ་ཡབ་སྔོན་བཀས་གནང་བའི་སྟོན་པ་ཆོས་ དཔལ་ དེ་ཉིད་ལ།
ཡུམ་ཇོ་མོ་གཡང་འདྲེན་གྱི་ལྷུམས་སུ་ཞུགས་ཤིང་དེ་སྲིད་དུ་ཡུམ་གྱིས་ཀྱང་སྔོན་
མ་མྱོང་བའི་བདེ་བས་ཉིན་མཚན་འདའ་ཞིང་དག་སྣང་རྒྱ་མཚོ་ལ་སྤྱོད་དོ། །
དེ་ནས་ཡབ་ཡུམ་དེ་དག དིང་རི་གླང་འཁོར་དང་ཆེས་ཉེ་བའི་སར་བྱོན་ནས།
སྲུ་མོ་ཞིག་གི་ཁྱིམ་དུ་བཞུགས་པ་ན་ཤིང་ཕོ་སྤྲེའུའི་ཟླ་བ་དང་པོའི་ཚེས་བརྒྱད་ཀྱི་
ཕྱི་དྲོ་ཁང་སྟེང་ཞིག་ཏུ་ཡུམ་ལ་མ་གནོད་པར་བལྟམས་མ་ཐག་ཙོག་ཙོག་པུར་
བཞུགས། ཞལ་ཕྱག་གིས་ཕྱིས་ཏེ་ཟླ་བ་ལ་གཟིགས་ནས་ཚེས་བརྒྱད་ཀྱི་ཟླ་བར་
འདུག་ཨང་གསུངས། དེ་སྲུ་མོ་དེས་མ་བཟོད་ནས་སྐྱེས་མ་ཐག་ནས་སྨྲ་བ་འདི་
མི་རུང་བས་མེད་པར་གྱིས་ཟེར་བས། ཡབ་ཡུམ་གྱིས་དེ་འདྲ་གར་འོ་་་་
གསུངས་ནས་གནས་གཞན་དུ་བསྐྱལ། སྙིགས་མའི་སེམས་ཅན་བླུན་པོའི་རང་
226



བཞིན་མཁྱེན་པས་དེ་ནས་རེ་ཞིག་གསུང་འབྱོན་པ་དང་བཞེངས་པ་སོགས་ནུས་
བཞིན་དུ་མ་མཛད། འདིའི་ཟླ་བ་སྔ་མ་ལ་གྲུབ་ཐོབ་ཨོ་རྒྱན་པ་སྙེ་མོ་ཅ་བ་ལུང་
ན་བཞུགས་པའི་ཚེ་སྤྲུལ་པའི་སྐུ་མྱུར་དུ་འབྱོན་པའི་ལྟས་ཀྱིས་བསྐུལ་བར་མཛད།
བསྐལ་པ་རྒྱ་མཚོར་བཟོད་པ་དང་བྱམས་པ་ལ་གོམས་པའི་ཕྱིར་དང༌། ཚོགས་
གཉིས་བསགས་ཚུལ་སུ་དང་ཡང་མི་མཚུངས་པའི་ཕྱིར། ཁྱེའུ་དེ་སུས་མཐོང་
ཡང་ངོ་མཚར་གྱི་མིག་བགྲད་དེ། ཨེ་མ་འདི་རྨི་ལམ་མིན་ན་རུང་སྟེ། ཞེས་
སེམས་པ་དང་མཆོད་པའི་ཚོགས་ཆས་སྣ་ཚོགས་ཀྱིས་མཆོད་ཅིང་སྙན་པར་་་་
གྲགས་སོ། །
རེ་ཞིག་བཏང་སྙོམས་པ་ལྟར་མཛད་ནས་དགུང་ལོ་གསུམ་པ་ལ་ཕྱིང་བ་
ནག་པོ་ལ་ཞྭ་ནག་འདི་འདྲ་བ་བཟོས་ཤིག་གསུངས་ཏེ། ཞྭ་ནག་ཆུང་ངུ་ཞིག་
མནབས་ཏེ་རྡོའི་ཁྲི་ཐོག་ནས་བྱིས་པ་མང་པོ་ལ་སྐུ་གསུམ་ངོ་སྤྲོད་གསུངས་ཤིང་
སྔོན་གྱི་དེ་མ་བརྗེད་པར་སྣང་གསུངས། སྣ་ཚོགས་རོལ་པའི་སྣང་བ་འདི་དག་
ཀུན། །སྒྱུ་མ་སྨིག་རྒྱུ་འཇའ་ཚོན་ཇི་བཞིན་དུ། །སྣང་ཡང་བདེན་པས་སྟོང་
པར་ཁོ་བས་རྟོགས། །མ་རྟོགས་བྱིས་པ་ཁྱོད་རྣམས་སྙིང་རེ་རྗེ། །ཞེས་་་་
གསུངས་པ་འདི་ཚིགས་བཅད་གསུངས་པའི་ཐོག་མར་གྲགས། མངོན་མཁྱེན་
གྱི་ཐོག་མ་ཡུམ་གྱི་དར་ཁ་འགའ་ཞིག་བརླགས་པས་སྡུག་བསྔལ་བ་ན། ཁྱོད་དེ་
ཙམ་དུ་དར་ལ་དད་ན་ང་ལ་མཚུར་ཕུ་ན་དར་ཤིང་སྒྲོམ་ཆེན་པོ་དུ་མ་ཡོད་པ་སྦྱིན་
ཆོག་གསུངས། ཡབ་ལུག་ཁྱུ་ལ་བརྣབ་སེམས་སྐྱེས་པ་ན་མདོ་ཁམས་ན་རྟ་ཁྱུ་
ཡང་འདི་བས་ཆེ་བ་དུ་མ་ང་ལ་ཡོད་པས་སྦྱིན་ཆོག་གསུངས། བདག་གི་སེམས་
མཁྱེན་པ་ཙུག་ལགས་ཞུས་པས། ང་ནི་རིན་པོ་ཆེ་ཀརྨ་པའོ་གསུངས། སྔོན་
གནང་སྦྱིན་དང་བཀའ་ལུང་གནང་བ་དྲན་ཏེ་མཆི་མ་ཕྱུང་ཞིང་ཞབས་ལ་་་་་
གཏུགས། དེ་ཕྱིན་ཡབ་ཡུམ་གཉིས་ཀྱང་གྲུབ་ཐོབ་ཆེན་པོ་དངོས་ཀྱི་མོས་གུས་
ཡོད་ཀྱང་བཀས་བཅིངས་ཏེ་གཞན་ལ་མི་སྒྲོག ནམ་ཞིག་ཡབ་ཟས་སྐོམ་གྱི་རྟོག་
227



པ་འགྱུས་ཚེ་ཞལ་ནས་དེ་ལྟ་ན་གྲོང་ཕ་གིར་འགྲོ་བར་བྱའོ་ཞེས་གསུངས་ཏེ་བྱོན་
པ་ན་ཡབ་ཡུམ་བཞེད་པའི་ལོངས་སྤྱོད་བྱུང༌། ཡབ་དགའ་ཆེས་པ་དང་ཆང་
གིས་བཟི་བས་རིན་པོ་ཆེ་ཀརྨ་པ་བྱོན་པ་ཡིན་བྱས་པས་ཁྲོམ་ཐམས་ཅད་འུར་ཏེ་
འབུལ་བ་རི་ལྟར་སྤུངས་པ་བྱུང་། ཀུན་གྱིས་ཆོས་དང་བྱིན་རླབས་ཞུས། དེ་
དུས་ལ་སྟོད་ཀྱི་བཤེས་གཉེན་ཐམས་ཅད་ཀྱི་བླ་མ་སེམས་དཔའ་ཆེན་པོ་མཁས་
བཙུན་གསེར་ཁང་པས་དྲི་བ་ཞིབ་ཏུ་ཞུས་པ་ན་ཁོང་གིས་རྣམ་ཐར་བར་དོ་མ་
གསུངས། དེ་ནུབ་རྣལ་ལམ་དུ་ཤེལ་གྱི་ཁྲི་རྒྱབ་ཡོལ་ཅན་ལ་བཞུགས་ཏེ་འོད་
ཟེར་འགྱེད་བཞིན་པས་ནམ་མཁའ་ལ་བྱ་ལྟར་རྒྱུ་ཞིང་ལྷ་མི་ཐམས་ཅད་འདུད་པ་
སོགས་གཟིགས། གླང་འཁོར་སྤྱི་མཆོད་ཀྱི་དུས་སྐུ་གདུང་ཀ་རུ་ལ་ངོ་མཚར་གྱི་
གཟིགས་སྣང་དུ་མ་དང་། ནམ་མཁའ་ལ་དམ་པ་རིན་པོ་ཆེ་བཞུགས་པའི་འོད་
ཟེར་རང་ཉིད་ལ་ཐིམ་པར་གཟིགས་ཤིང་ཡབ་ལས་ཞི་བྱེད་སོ་ལུགས་དང་རྒྱུད་ཕྱི་
གསན། ཡང་སྔགས་འཆང་ངོས་ནག་པ་དང་དབུ་རྩེ་བ་གཉིས་ལ་ཡང་དག་
དང་ཕུར་པའི་བཀའ་གསན། ཀྱི་རོང་གི་འཕགས་པ་ཝ་ཏི་མཇལ་ཚེ་སྤྱན་རས་
གཟིགས་དངོས་སུ་གཟིགས་ཤིང་བྱིན་གྱིས་བརླབས། །
གསུམ། གྲུབ་ཆེན་ཨོ་རྒྱན་པ་སོགས་ལ་མཇལ་
ནས་སྡོམ་པ་བཞེས་ཤིང་གསན་
སྦྱོང་མཛད་པའི་ཚུལ། །
དགུང་ལོ་ལྔ་པ་ལ་གྲུབ་ཆེན་ཨོ་རྒྱུན་པར་མཇལ་བཞེད་པས་རིམ་པས་བྱོན།
གྲུབ་ཆེན་པ་ལ་འོད་གསལ་གྱི་ངང་དུ་རིན་པོ་ཆེ་ཀརྨ་པ་བྱོན་ནས་སང་ང་འོང་བ་
ཤེས་པར་གྱིས་ཤིག་གསུངས། ཕྱིར་ནང་འཁོར་རྣམས་ལ་དེ་རིང་འདིར་རིན་
པོ་ཆེ་ཀརྨ་པའི་རྣམ་འཕྲུལ་ཞིག་འོང་བར་འདུག་པས་བསུ་བ་གྱིས་གསུངས།
228



འོན་ཀྱང་བརྟག་དགོས་སྙམ་པ་ཐུགས་ལ་བྱུང་སྟེ། ཁོང་རང་གི་གོང་དུ་སྟན་
མཐོན་པོ་ཞིག་བཤམས་ཏེ། གལ་ཏེ་ངའི་བླ་མ་ཡིན་ན་ངའི་གོང་གི་སྟན་འདི་
ལ་སྡོད་ནུས་ལ། མ་ཡིན་ན་སྡོད་མི་ནུས་དགོངས། དེའི་ཚེ་འཚོགས་པས་
རོལ་མོའི་ཚོགས་ཀྱིས་སྤྱན་དྲངས་ཏེ་བྱོན་པ་ན་གྲུབ་ཆེན་པས་ཉམས་སད་པའི་
གསང་བདག་གི་ཏིང་ངེ་འཛིན་མཛད་པས་ཟིལ་གྱིས་མ་ནོན། གྲུབ་ཆེན་པ་ལ་
ཕྱག་མི་མཛད་པར་ཕྱག་གིས་དྲིལ་གདངས་དཀྲོལ་བས་གྲུབ་ཐོབ་པའི་གསུང་
ནས་བུ་ཆུང་ཐུ་མོ་ཞིག་འདུག་སྙན་གྲགས་ཆེན་པོ་འོང་བར་འདུག་གསུངས།
ཁྲི་ཆེན་པོ་དེ་ལ་ཤད་ཀྱིས་བྱོན་ནས་བཞུགས། ཁྱོད་སུ་ཡིན་གསུངས་པས་ཕྱག་
ནམ་མཁའ་ལ་བརྐྱང་སྟེ། ང་ནི་མིང་ཡོངས་སུ་གྲགས་པ་ཀརྨ་པའོ་གསུངས།
སྔོན་གྱི་མཇལ་ལུགས་ཤོད་ཅིག་གསུངས་པས། ལ་སྟོད་ཀྱི་ཇོ་བཙུན་ཨོ་རྒྱན་
པ། །ཁོ་བོའི་མདུན་དུ་འོངས་ནས་ཀྱང་། །རྒྱ་གར་ཤར་ནུབ་གྱི་གླེང་མོ་ག
ཏོང་། །རྡོ་རྗེ་གདན་གྱི་བཀོད་པ་བྱིན། །མཁྱེན་པ་དམ་ཆོས་ཀྱི་གླེང་མོ་་་
འཆད། ཅེས་སོགས་གསུངས། སླར་ཁྲི་ལས་བབས་ནས་སྔར་ང་བླ་མ་ཡིན་
ཡང་ད་ཁྱེད་ཀྱིས་བསྐྱང་དུ་གསོལ་གསུངས་ནས་ཕྱག་མཛད། ཁྱོད་ངའི་བླ་མ་
ཡིན་ན་ཀློག་ཤེས་ཏེ་འོང་བས་ཐོན་གསུང་ནས་དཔེ་ཆ་གཏད་པས་ལ་ཐོགས་མེད་
དུ་ཤ་ར་ར་བྱུང་། ལ་ལར་ཚག་སྡུད་མ་བྱང་བ། ལ་ལར་སྦྱར་ཀློག་སྣ་ཚོགས་
བྱུང་ བས་ འདི་ བས་ དགོད་བྲོ་བའི་ ཀློག་ མཐོང་ མ་ མྱོང་གསུངས་ནས་ བཞད།
དགུང་ལོ་དྲིས་ནས་ངའི་བླ་མ་ལུག་ལོ་ཟླ་བ་དགུ་པའི་ཚེས་གསུམ་ལ་གཤེགས་པ་
ཡིན་ཁྱོད་སྤྲེལ་ལོ་ཟླ་བ་དང་པོའི་ཚེས་བརྒྱད་ལ་སྐྱེས་ན་བར་ན་ཟླ་བ་ལྔ་ལས་མི་
འདུག ངའི་བླ་མའི་སྐུ་སྐྱེ་མིན་པར་འདུག་གསུངས་པས། ངས་མངལ་གྱི་
ལུས་ཆགས་ནས་ཟླ་བ་བཞི་ལོན་པ་ཞིག་ལ་རྣམ་ཤེས་ཞུགས་པ་ཡིན། སྔ་གཞིས་
གངས་ཞུར་མོའི་མདུན་དུ་སོང་ཚར་ཞེས་ཡང་ཡང་བཟླས་པ་མ་གསན་ནམ་་
གསུངས། འདི་ལྟར་ན་སྔ་མ་ཟླ་བ་བཞི་ནི་ཀུན་གཞིའི་ཆ་གཅིག་ཞུགས་པས་
229



མངོན་བྱང་ལྔ་ལས་གཟུགས་སུ་དོད་པ་རྒྱུ་རྡོ་རྗེ་འཛིན་པའི་སྐབས་དང༌། ཕྱི་
མ་ནི་ཀུན་གཞིའི་རྣམ་ཤེས་རྫོགས་པར་ཞུགས་པ་ལས་ལྷན་ཅིག་སྐྱེས་པའི་གོ་
འཕང་མངོན་དུ་མཛད་པ་ལ་ཞིང་སྐྱོང་གི་མཁའ་འགྲོ་མ་རྣམས་ཀྱི་གླུས་བསྐུལ་
ནས་འབྲས་བུ་རྡོ་རྗེ་འཛིན་པ་སེམས་དཔའ་གསུམ་རྫོགས་སུ་བཞེངས་པར་སྣང་
ངོ༌། །གཞན་ཅི་དྲན་གསུངས་པས། འཕར་ཚང་གི་གྲོང་འཇུག་གི་ཚུལ་་་
གསུངས། བདེན་རྫུན་ལྟ་གསུངས་ནས་འཕྲལ་དུ་མི་བཏང་བས་ངེས་པ་་་་
འདྲོངས། གཞན་ཁྱོད་ཀྱིས་ཅི་དྲན་གསུངས་པས། མངལ་དུ་ཕྱི་རོལ་གྱི་ཡུལ་
མ་བསྒྲིབས་པར་གཟིགས་པ་དང༌། ཡུམ་གྱིས་འདི་སྐད་ཅིག་ཀྱང་མི་སྡོད་པར་
འདུག་པས་བུ་མོར་འོང༌། ཡབ་ཀྱི་རྨི་ལམ་ལས་བུར་འོང་ཟེར་བ་གསལ་་་་་
གསུངས་པས། གྲུབ་ཆེན་པའི་ཞལ་ནས་འདི་བརྫུན་རྐྱལ་ཞིག་འདུག་གསུངས་
ཏེ། ཡབ་ཡུམ་བོས་གདོང་འཛོམ་མཛད་པས་ཀུན་ཡིད་ཆེས་ཏེ། རྒྱ་གར་དུ་
སངས་རྒྱས་ཤཱཀྱ་ཐུབ་པ་དང་། བོད་ཡུལ་དུ་ཁྱོད་མ་གཏོགས་པ་མངལ་གྱི་དྲི་
མས་གཏན་མ་གོས་པ་གཞན་བྱུང་བ་མེད་གསུང་ནས་བསྟོད་བསྔགས་ཆེར་་་
མཛད། ངའི་བླ་མའི་གསང་མཚན་རང་བྱུང་རྡོ་རྗེ་ཡིན་པས་དེ་ཀ་འདོགས་སོ་
གསུངས་ནས་རང་བྱུང་རྡོ་རྗེ་མཚན་གསོལ། དགེ་བསྙེན་གྱི་སྡོམ་དང་སེམས་
བསྐྱེད་གནང་། ངེད་ལ་རིན་པོ་ཆེ་པའི་གསུང་གིས་མ་འོངས་པ་ན་ཁྱོད་ཀྱིས་
འགོ་འདོན་དགོས་པ་གཅིག་འོང་གིས་འགོ་ཐོན་གསུངས་པ་ཞིག་ཡོད་དེ་ཁྱོད་
ཡིན་པར་འདུག དེ་ལ་གཏོད་གསུང་བའི་ཞྭ་ནག་དང་སྐུ་གསུམ་ངོ་སྤྲོད་ཅིག་
ངེད་ལ་བཅོལ་ཡོད་པ་འདི་ཡིན་ནོ་གསུངས་ནས་ཕྱག་ཏུ་གཏད་དོ། །
དེ་ནས་གྲུབ་ཆེན་པའི་དྲུང་དུ་དྲིལ་བུ་ལུགས་ཀྱི་བདེ་མཆོག་གི་དབང་དང་།
ཕུར་པ་དང་། མ་མོའི་དབང་གསན། དགྱེས་རྡོར་དང་། སྒྱུ་འཕྲུལ་དྲ་བ་
དང་། དུས་འཁོར་དང་། འབྱུང་ པོ་འདུལ་བྱེད་ ཀྱི་ རྒྱུད་ རྣམས་ གསན།
རོ་སྙོམས་སྒང་དྲིལ་དང༌། སྐུ་གསུམ་ངོ་སྤྲོད་དང་། བསྲེ་འཕོ་དང༌། ཁྲིད་
230



ཆེན་བརྒྱད་དང༌། རྒྱལ་བ་རྒྱ་མཚོ་དང་། དོ་ཧ་དང་། ལྷན་ཅིག་སྐྱེས་སྦྱོར་
དང༌། བསྙེན་སྒྲུབ་ཀྱི་གཞུང་ད་ང༌། ཕྲ་མན་བརྒྱད་དང་། བསྲུང་བཟློག་
དང་། རྫས་སྒྲུབ་ལ་སོགས་ཀྱི་ཆོས་ཕྲན་ཀྱང་མང་དུ་གསན་ནོ། ། །
དགུང་ལོ་བདུན་པའི་ཚེ་ཁྲོ་ཕུ་བ་ཀུན་ལྡན་ཤེས་རབ་ཀྱིས་མཁན་པོ་དེའི་
དབུ་ཆེ་ཞིག་གིས་སློབ་དཔོན་མཛད་དེ་རབ་བྱུང་དང་དགེ་ཚུལ་དུ་བསྒྲུབས།
འདུལ་བ་ཅི་རིགས་གསན། མཚན་སྔ་མ་མས་མ་སྤོས་པ་འདྲ། དེའི་ཚེ་་
མཚུར་ཕུ་ན་གྲུབ་ཆེན་གཉན་རས་བཞུགས་པ་ལ་ཐུགས་རྗེ་ཆེན་པོའི་ཞལ་་་་་
གཟིགས་ནས་ཉི་མ་ནུབ་ཀྱི་ཕྱོགས་ན་སྤྱན་རས་གཟིགས་ཀྱི་སྤྲུལ་པའི་སྐུ་ཉི་མ་
ཤར་བ་ལྟ་བུ་ཡོད་ཀྱི་སྤྱན་འདྲེན་ པའི་ དུས་ ལ་ བབ་ པོ་ཞེས་ བསྐུལ་ བ་ བྱུང་།
སྙན་གྲགས་ཀྱིས་ཀྱང་ས་ཆེན་པོ་ཁྱབ་སྟེ་བསྟོད་པ་དང་འབུལ་བ་བསྐུར་བས་
སླེབས། ལ་སྟོད་སྟོད་ལུང་དུ་གྲུབ་ཐོབ་ཆེན་པོས་དབང་བསྐུར་མཛད་པ་ན་བླ་
མ་བདེ་མཆོག་དངོས་སུ་གཟིགས། དབེན་གནས་བདེ་ཆེན་དུ་རྒོད་ཚང་པས་
ལྷན་ཅིག་སྐྱེས་སྦྱོར་གསུངས་པའི་སྣང་བ་བྱུང་སྟེ་བླ་མའི་བྱིན་རླབས་ཞུགས་པར་
དགོངས། དེ་དུས་ཕྱིའི་ཡུལ་སྣང་ཐམས་ཅད་སྒྲིབ་པ་མེད་པར་གསལ་བ་ཞིག་
དུས་རྟག་ཏུ་བྱུང་ཞིང་། རེས་ཤིག་གསལ་སྣང་དུ་ཁ་ཁྱུའི་ལ་ལ་བྱོན་པར་ཆས་
པའི་ཚེ་ ལ་ གོང་ན་ ཕུབ་ཆུང་བ་ ཉི་ ཤུ་རྩ་གྲངས་ཤིག་འདུག་ པ་ གཟིགས་ ཏེ།
ནངས་པར་བླ་མ་ལ་འདི་བཞིན་གདའ་ཞུས་པས། འོ་ན་ཚ་མདའ་བ་འོ་ཅག་
བསྒུགས་པ་ཡིན་ཡོང་རང་རེ་ཡང་དམག་སོགས་གསུངས་ནས་ཕུབ་ཆུང་བ་བཅུ་
གསུམ་ཙམ་དང་བཅས་ཏེ་དཔོན་གཡོག་མང་པོ་བྱོན་ནས་ལ་སྐེད་ཙམ་ལ་སླེབས་
པ་དང་། ལ་གོང་གི་ཕུབ་ཅན་རྣམས་གཟིགས་པས་འགྲོ་མ་ནུས་པས་བཞུགས་
སོ། །དེར་ཕོ་ཉ་བ་བཏང་སྟེ་ཚ་མདའ་བ་ཨེ་ཡིན་ལྟོས་ཤིག་ཡིན་ན་ཐར་ཚད་
བྲོས་ལ་ཤོག་མ་ཡིན་ན་གཡབ་མོ་ཐང་རེད་ཡོང་བ་ཡིན་གསུང་ངོ༌། །དེར་ལ་
གོང་ནས་ གཡབ་མོ་བྱུང་བ་དང་བྱོན་ནོ། །ལ་ ཕར་ལྐོག་ ཏུ་ དྲོ་མཛད་དུས།
231



ད་ཕྱིས་གཞན་ལ་མངོན་ཤེས་མ་སྨྲ་བར་ཆད་འོང་ངོ་གསུངས་ནས་བླ་མའི་བཀས་
བསྡམས་སོ། །
གྲུབ་ཆེན་པའི་ཆགས་ཕྱིར་བྱོན་པའི་སྐབས་རྣམས་སུ་དག་སྣང་མང་དུ་
བྱུང་ཞིང༌། ཁྱད་པར་མི་མ་ཡིན་མང་པོས་འདུད་པ་དང་། འཕྲིན་ལས་
བསྒྲུབ་པར་ཁས་ལེན་པ་མང་དུ་བྱུང་གསུངས། སྤུད་ཏྲར་ཐོ་རངས་ཤིག་ལ་
མགོན་པོ་བེར་ནག་ཅན་དང་སྔགས་བདག་གཉིས་བྱུང་ནས་མཚུར་ཕུར་མྱུར་དུ་
བྱོན་ཞེས་བསྐུལ་ཏེ་ཕེབས། གྲོང་འཇུག་མཛད་པའི་བྱིས་པའི་མ་དེ་བོས་ནས་
མཛོ་མོ་ཞིག་གནང་ཁྱོད་ཀྱིས་ངའི་མིག་ལ་ཅི་བྱས་གསུངས། ས་ཞིག་བཏབ་
ལགས་ཟེར། མཚུར་ཕུར་བླ་མ་གཉན་རས་ཀྱིས་མཇལ་བའི་ཚེ་ས་ར་ཧ་ལ་
བཀའ་བརྒྱུད་ཀྱི་གྲུབ་ ཐོབ་ དཔག་མེད་ཀྱིས་བསྐོར་བ་ཡུན་རིང་དུ་གཟིགས།
དེའི་ཚེ་སློབ་མ་དམ་པ་རྣམས་ཐེ་ཚོམ་ཟད་པའི་ངེས་ཤེས་ཐོབ་ནའང་སྐལ་དམན་
ང་རྒྱལ་ཅན་ཁ་ཅིག་གིས་མ་དད་པ་ཆེར་བྱས་པ་ན་བྲག་གདོང་སྐམ་པོ་ཞིག་ཏུ་ང་
ཀརྨ་པཀྴི་ཡིན་ན་འདིར་ཆུ་མིག་འབྱུང་བར་གྱུར་ཅིག་གསུངས་མ་ཐག་ཏུ་ཆུ་མིག་
ཆེ་བ་ཞིག་བྱུང་། ཡོག་པོ་ཕྱེད་ཚིག་པ་ཞིག་དེ་ཉིད་དུ་བཙུགས་ཏེ་ང་ཀརྨ་པཀྴི་
ཡིན་ན་འདི་ད་ལྟ་སྐྱེ་ལ་མིན་ན་མི་སྐྱེ་བར་གྱུར་ཅིག་གསུངས་པས་སྐད་ཅིག་དེ་
ཉིད་དུ་སྐྱེས་ཏེ་སྒྲུབ་ཆུ་དང་སྒྲུབ་ཤིང་དུ་གྲགས་ཏེ་ད་ལྟའང་ཡོད། བཀྲ་ཤིས་
གསར་མར་དགེ་བཤེས་དར་མ་སྒང་པས་བྱིན་རླབས་ཞུས་པ་ན་བཀའ་བརྒྱུད་ཀྱི་
བླ་མ་རྣམས་ཀྱི་ཞལ་གཟིགས། སློབ་མ་མོས་གུས་ཆེ་བའི་རྒྱུ་མཚན་དུ་གོ་་་
གསུངས་སོ། །ཡང་དེའི་ཚེ་དཔལ་རྟ་མཆོག་ཞལ་གཟིགས། དེའི་འཁོར་དུ་
དཔལ་མ་མགོན་ལྕམ་དྲལ་ཡང་ཞལ་གཟིགས་དེ་དུས་ཀྱི་མ་མགོན་གྱི་བསྟོད་པའི་
ཚིགས་སུ་བཅད་པ་ཡང་མཛད། དགེ་བཤེས་འགའ་ཞིག་ལ་གནོད་སྦྱིན་ཤིང་
རྟ་ཅན་གྱི་རྗེས་གནང་བྱིན་པ་ན་ལྕང་ལོ་ཅན་གྱི་བཀོད་པ་གཟིགས། རྟ་ལོ་ལ་
ས་གཡོས་བྱུང་བའི་ཚེ་སྐུའི་རྩ་མདུད་ཕྱོགས་མེད་དུ་གྲོལ་ཞིང་ཆོས་ཐམས་ཅད་
232



རང་སེམས་སུ་མཁྱེན་པ་ལ་བརྟན་པ་ཐོབ། ལྷ་མོ་དུང་སྐྱོང་མ་དང་རེ་མ་ཏི་
འཁོར་བཅས་ཀྱིས་བསྐུལ་ནས་ཆོས་ཁྲིམས་གསར་དུ་མཛད། རྣལ་ལམ་དུ་ལྷོ་
ཕྱོགས་དཔལ་གྱི་རི་བོར་ས་ར་ཧ་དང་མཇལ་ཏེ་དོ་ཧའེ་དོན་རྟོགས། སློབ་
དཔོན་ཤེས་རབ་དཔལ་ལ་རྒྱུད་འགྲེལ་གཉིས་ཀ་དང་བཤད་སྦྱར་གསན། རྒྱ་
སྒོམ་ཡེ་ཤེས་འོད་ལ་དགྱེས་རྡོར་དང་སྤྱོད་འཇུག་གསན། ཁྱུང་རྫོང་ད་་་་་
བཞུགས་ཚེ་རིན་པོ་ཆེའི་རི་བོའི་ངོགས་སུ་སྤྱན་རས་གཟིགས་ཁ་སར་པ་ཎི་་་
བཞུགས་པའི་འོད་ཟེར་གྱིས་མདུན་དུ་གནས་པའི་ངན་འགྲོ་རྣམས་འདྲེན་པར་
བྱེད་པ་གཟིགས་ཤིང་དེའི་ཚིགས་བཅད་ཀྱང་མཛད། གྲུབ་ཆེན་གཉན་རས་
དགེ་འདུན་འབུམ་ལས། ཆོས་དྲུག་དང་བསྲེ་བ་སྐོར་གསུམ་དང་། ཆོས་
དྲུག་ཀ་དཔེ་དང༌། ཚིགས་བཅད་མ་དང༌། ཚིགས་ལྷུག་མ་དང་། ཞལ་
གདམས་མ་དང་། ལྷན་ཅིག་སྐྱེས་མ་དང་། ཀུ་རུ་ཀུལླེ་དང་། མན་ངག་
ཚིགས་བསྡུས་དང༌། གངྒཱ་མ་དང༌། ལྟ་བ་མདོར་བསྡུས་དང་། ཕྱག་རྒྱ་
ཆེན་པོ་ཐོག་བབས་དང་། རྡེའུ་སྐོར་དང༌། བློ་སྦྱོང་དང༌། ལམ་རིམ་དང་།
ཆོས་ བཞི་ དང༌། ནད་ འདོན་ གསུམ་ པ་ དང་། ཁམས་ གསུམ་ མ་ དང་།
ཕག་མོའི་ཕྲན་འགའ་སྟེ། དེ་རྣམས་གཙོ་བོར་མི་ལའི་གདམས་ངག་དཔལ་
དྭགས་པོ་ནས་བརྒྱུད་པ་དང་། རྗེ་རས་ཆུང་པ་ནས་བརྒྱུད་པའི་གདམས་པ།
དོ་ཧ་སྐོར་གསུམ་བསམ་གཏན་ཐུན་འཇོག་གི་ཤམ་བུ་ཅན་དང་། རྒྱལ་བ་རྒྱ་
མཚོ་དང་། མཁའ་འགྲོ་ཐུགས་སྒྲུབ་དང་། ཕྱག་རྡོར་གཏུམ་པོ་རྣམ་གསུམ་
ཁྱུང་གི་ཤམ་བུ་ཅན་དང་། ཕག་མོ་བདེ་མཆོག་རིག་འཛིན་གྱི་ཤམ་བུ་ཅན་
དང་། མཐའ་བཞི་ཆོས་འཁོར་ཆོས་དྲུག་གི་ཤམ་བུ་ཅན་དང་། བསྲེ་བ་དགུ་
སྐོར་རོ་སྙོམ་གྱི་ཤམ་བུ་ཅན་དང༌། སྡེ་བརྒྱད་གནད་འཁོར་ལོག་ཏྲིའི་ཤམ་བུ་
ཅན་དང་། ཚེ་སྒྲུབ་རྣམ་གསུམ་དང་། ཚར་གསུམ་ཁུག་པ་དང༌། བསྙེན་
སྒྲུབ་དང་། ཕྱག་རྒྱ་རྣམ་གསུམ་དང་། དོན་ཁྲིད་དང་། གཟེར་ལྔ་དང་།
233



གེགས་སེལ་དང༌། ལུས་མེད་ཆོས་སྐོར་དགུ་ལ་སོགས་པ་དང་། ཡང་མི་ཏྲ་ཛོ་
ཀི་ནས་བརྒྱུད་པའི་ཐུགས་རྗེ་ཆེན་པོ་དབང་དང་བཅས་པ་དང༌། རྗེ་དུས་
གསུམ་མཁྱེན་པའི་རྣམ་བཞི་རྒྱུད་འགྲེལ་དང་། འབྲེལ་པ་གསུམ་ལྡན་དང་།
ཕག་མོ་ཞལ་བཞི་མ་དང་། སྙིང་འཕྲོག་མ་དང་། ཁྲོས་མ་ནག་མོ་དང་།
ཕག་མོ་རྒྱ་མཚོ་ཞེས་བྱ་བའི་སྒྲུབ་ཐབས་བརྒྱ་རྩ་དང་། ཡང་དཔྱལ་དང་གནུར་
ལས་བརྒྱུད་པའི་ཕག་མོའི་གཞུང་དྲུག་དང་འོད་ཀྱི་ཕྲེང་བ་ཆ་ལག་དང་བཅས་པ་
དང་། ཡང་ཐུགས་རྗེ་ཆེན་པོའི་རྒྱུད་དྲུག་དང་། སྒྲུབ་ཐབས་འགའ་དང་།
ཐུགས་རྗེ་ཆེན་པོའི་གསུང་སྒྲུབ་དང༌། འཁོར་བ་དོང་སྤྲུག་མ་དང་། སྣང་བ་
ལམ་ཁྱེར་དང༌། ལྷ་ས་མ་དང་། དཔལ་མོ་ཡིད་བཞིན་འཁོར་ལོ་རྣམས་དང༌།
གནུབས་སངས་རྒྱས་ ཡེ་ ཤེས་ནས་བརྒྱུད་ པའི་ཕྱག་ན་རྡོ་རྗེ་དང༌ ལྷ་མོ་དང་།
གཤིན་རྗེ་གཤེད་དང་། སྲུང་མ་ལྔ་དང་། གདམས་ཕྲན་མང་པོ་དང་། ཨ་
ཙ་ར་དམར་པོ་ཞབས་ཀྱི་རྩ་བ་དང་། དོན་ཞགས་དང་། པདྨ་ཅོད་པན་ལ་
སོགས་དུ་མ་དང་། བདེ་མཆོག་དང་ཁྲོས་མའི་རྒྱུད་གཉིས་དང་སྒྲུབ་ཐབས་
རྣམ་པ་གསུམ་དང། དྲག་པོ་གསུམ་སྐོར་དང་། གསང་རྒྱུད་རྣམས་དང་།
འཇམ་དཔལ་དཀར་པོ། དམར་པོ་སེར་གསུམ་དང། སྒྲོལ་མ་བརྒྱ་རྩ་དང་།
སེང་ལྡེང་ནགས་སྒྲོལ་དང༌། ཀུ་རུ་ཀུལླེའི་རྟོག་པ་སྒྲུབ་སྐོར་དང་བཅས་པ་
དང་། བླ་མ་མར་དོ་དང་པུ་རངས་པ་ནས་བརྒྱུད་པའི་སྒྲོལ་མ་དཀར་མོའི་ཚེ་
སྒྲུབ་དང་། སྒྲོལ་མ་ཉི་ཤུ་རྩ་གཅིག་མ་དང༌། བདེ་མཆོག་ལུ་ཧི་པའི་ལུགས་
དང་། དྲིལ་བུ་པའི་ལུགས་ལྷ་བཅུ་གསུམ་མ་དང་། ལ་བ་པའི་ལུགས་ཀྱི་ལྷ་
བཅུ་གསུམ་མ་དང་། ར་ལོའི་རྒྱུད་ཉི་ཤུ་རྩ་བརྒྱུད་མན་ངག་དང་བཅས་པ་
དང༌། ཕག་མོ་ཤ་བ་རི་པ་ལ་བརྒྱུད་པ་དྲུག་དང་། བྱང་ཆུབ་ཤིང་ལོ་མ་དང་།
མཁའ་སྤྱོད་དཀར་དམར་གཉིས་དང་། སུམ་པ་ལོ་ཙ་བའི་མཁའ་འགྲོ་རྒྱུ་་
མཚོའི་ རིན་ ཆེན་ རྣམ་ པ་ བདུན་ དང༌། ངེས་ བརྗོད་ བོང་ ཞལ་ ཅན་ དང་།
_234



གཞན་ཡང་ལྷ་ལྔ་མ་དང་ལྷ་གསུམ་མ་དང་། ཡིག་བདུན་རིགས་གསུམ་དང་།
ལྷན་སྐྱེས་ཀྱི་སྒྲུབ་ཐབས་གཉིས་དང་། ནག་པོ་བའི་གཞུང་དྲུག་དང་། ནག་
ཆུང་ཕྲན་དྲུག་དང་། དགྱེས་རྡོར་དཔའ་བོ་གཅིག་པ་དང༌། དགྱེས་རྡོར་ལྷ་
ལྔ་མ་དང་། ལྷ་དྲུག་ཅུ་རྩ་བཞི་མ་དང་། རིགས་བསྡུས་ཀྱི་སྒྲུབ་ཐབས་རྫོགས་
རིམ་དང་བཅས་པ་དང༌། རྩ་རྒྱུད་བརྟག་གཉིས་དང་ཀུན་སྤྱོད་སོགས་དང་།
ཡང་མྱང་རལ་པ་ཅན་དང་། གུ་རུ་ཆོས་ཀྱི་དབང་ཕྱུག་ནས་བརྒྱུད་པའི་རྟ་
མགྲིན་ཐུགས་དྲིལ་གྱི་རྒྱུད་དང་སྒྲུབ་ཐབས་དང་། རྟ་མགྲིན་ལྷ་ལྔ་མ་དང་།
དཔའ་བོ་གཅིག་པ་མེ་ལྕེའི་ཕྲེང་བ་ཅན་དང༌། པདྨ་དབང་ཆེན་གྱི་རྩ་བ་ལ་
སོགས་པའི་གཏེར་མ་རྣམས་དང་། ཡང་ཀ་ཐོག་པ་ལས་བརྒྱུད་པའི་ཡང་དག་
དང༌། ཕུར་པ་རྩ་ཐུང་དང་། ཁྱུ་བྱུག་རོལ་པའི་རྒྱུད་དང་། ཕུར་པ་རྩ་
བའི་རྒྱུད་དང་། ཕྱག་རྒྱ་ཆེན་པོ་ཐིག་ལེའི་རྒྱུད་དྲུག་དང༌། དགོངས་འདུས་
དང༌། ཀུན་བྱེད་རྒྱལ་པོ་དང་། བྲམ་སྐོར་རྒྱུད་བདུན་དང༌། སྔ་འགྱུར་ལྔ་
དང་། ཕྱི་འགྱུར་བཅུ་གསུམ་དང༌། རིན་ཆེན་སྤུངས་པ་དང༌། ཀློང་དང་།
གུ་རུ་བཞི་བ་དང་། ཡང་ཉང་ནས་བརྒྱུད་པའི་སྙིང་ཐིག་གི་ཟབ་པའི་པོ་ཏི་
བཞི་ཁྲིད་རིམ་དང་བཅས་པ་དང་། འགྲོ་མགོན་གྱིས་བློ་ལྡན་མཆོག་སྲེད་ནས་
བརྒྱུད་པའི་སྡུད་པའི་གདམས་ངག་དང་། རྒ་ལོ་ནས་བརྒྱུད་པའི་མགོན་པོ་
ཕྱག་བཞི་པའི་རྒྱུད་དང་སྒྲུབ་ ཐབས་བཅུ་གསུམ་ཙམ་དང་། གནུབས་་་་
མགོན་པོ་སྟག་ཞོན་གྱི་རྒྱུད་གསུམ་སྒྲུབ་ཐབས་མ་ལུས་པ་དང་། མཚོ་སྐྱེས་
དང༌། བསེ་གདང་ཅན་དང༌། ཏྲག་ཤད་དང་། བེར་དང་། བེར་ནག་
ཅན་གྱི་སྒྲུབ་སྐོར་མ་ལུས་པ་དང༌། ལྷ་མོའི་རྒྱུད་བཅུ་དང་སྒྲུབ་ཐབས་རྣམས་
དང༌། བོང་ཞོན་མ་དཔོན་གཡོག་གསུམ་མ་དང༌། གནུབས་དང་། གུ་རུ་
པདྨའི་རེ་མ་ཏིའི་སྒྲུབ་ཐབས་ཆ་ལག་དང་བཅས་པ་རྣམས་དང༌། དྲག་སྔགས་
སྒྲུབ་ཕྲན་མང་པོ་དང་། དབང་དང་བྱིན་རླབས་བཀའ་དང་བཅས་པ་རྣམས་
235



གསན་ནོ། །བླ་མ་གནམ་མཚོ་བ་ལས།. བསྟན་པ་རྒྱ་མཚོའི་རྩ་བཤད་བར་
གཅིག་པ་དང༌། ཞུས་ལེན་མུན་སེལ་དང༌། དགོངས་པ་ལུང་སྟོན་དང་།
ཨ་མ་ལབ་སྒྲོན་གྱི་དཀའ་ཚོམ་དང༌། ལེ་ལག་ལ་སོགས་པ་རྣམས་དང༌། ཟབ་
གདམས་སྐོར་ལྔ་ལ་སོགས་ཆོས་རྗེའི་ཆོས་ཆུང་རྣམས་དང་། ཞི་བྱེད་དོན་རྒྱུད་
དང་། ཕག་མོའི་ གཞུང་ དྲུག་ དང་། རྒྱལ་ བ་ རྒྱ་ མཚོ་ སྐོར་ གསུམ་ དང་།
ཕྱག་རྒྱ་ཆེན་པོ་ཐོག་བབས་དང་། རྫོགས་པ་ཆེན་པོའི་དབང་གི་ཆུ་བོ་དང༌།
གཞན་ཡང་གདམས་ ཕྲན་བཀའ་ལུང་དང་བཅས་ པ་ མང་དུ་གསན་ནོ། །
རྫོགས་པ་ཆེན་པོ་སྙིང་ཐིག་གསན་པའི་ཚེ་མངོན་སུམ་ཚད་ཕེབས་ཀྱི་རྟགས་་
གཟིགས་ཤིང་མན་ངག་གི་གནད་ཀྱང་ཤིན་ཏུ་ཟབ་པར་དགོངས། གཞན་ལ་
ཕན་པར་འགྱུར་བའི་ལྟས་ཀྱང་གཟིགས། ཇོ་མོ་གངས་སུ་ཟླ་བ་གཅིག་་་་་
བཞུགས་ པའི་ ཚེ་ དེའི་ གདན་ ས་ པ་ ལ་ གདམས་ ཕྲན་ འགའ་ གསུངས་ པས། །
ཁོང་དད་པ་བརྟན་ཅིང་དཔལ་ལྡན་ལྷ་མོས་ཀྱང་འཕྲིན་ལས་སྒྲུབ་པར་གཟིགས།
རྫོགས་ཆེན་གསང་སྐོར་གྱི་ངོ་སྤྲོད་ཀྱི་དུས་སུ་སྟོང་གཟུགས་རྡོ་རྗེ་འཆང་དུ་ཤར། །
དགུང་ལོ་བཅོ་བརྒྱུད་པ་བཤོལ་དང་མངལ་ཟླ་བརྩིས་པའི་ཉི་ཤུ་ཚང་བ་ན་
དགེ་འདུན་སྒང་པའི་འདྲེན་པ་འཕགས་པའི་གནས་བརྟན་གཞོན་ནུ་བྱང་པས་
མཁན་པོ། མཁས་པ་དགེ་འདུན་རིན་ཆེན་གྱིས་ལས་སློབ་མཛད་དེ་དགེ་་་
འདུན་ལས་བསྙེན་པར་རྫོགས། སྤྱིར་དགེ་སློང་གི་བསླབ་པ་ལ་མིང་བརྗེ་བ་
མེད་ནའང་འདིར་མཁན་པོས་རང་གི་མཚན་ལས་དྲས་ནས་ཆེད་དུ་ཚུལ་ཁྲིམས་
གཞོན་ནུ་ཞེས་གསོལ་བ་འདྲ་སྟེ་གནས་སྒོར་ཨོ་རྒྱན་པ་མནལ་ལམ་དུ་བྱོན་པའི་
སྐབས་ལས། ཚུལ་ཁྲིམས་གཞོན་ནུ་ཞེས་བྱ་བའི་རྣལ་འབྱོར་བདག ། ཅེས་
འབྱུང་བས་སོ། །མཁན་ཆེན་པ་ལ། འདུལ་བ་ལུང་སྡེ་བཞི་དང་། མདོ་རྩ་
དང་བམ་པོ་ལྔ་བཅུ་པ་དང༌། སུམ་བརྒྱ་པ་དང་། ཀརྨ་ཤ་ཏཾ་དང་། ལོའི་
དྲི་བ་གཉིས་དང༌། སོ་སོར་ཐར་པའི་འགྲེལ་པ་རྣམ་གསུམ་དང་། མདོ་ཆུང་
236



བཞི་དང་། བློ་སྦྱོང་དང་། གདམས་ངག་དང་། སྨན་ལྷའི་མདོ་སྒྲུབ་དང་།
སྒྲོལ་མའི་སྒྲུབ་ཐབས་གཉིས་དང་། གཞན་ཡང་གདམས་ཕྲན་མང་དུ་གསན་
ནོ། །གསང་ཕུའི་གདན་ས་པ་སློབ་དཔོན་ཆེན་པོ་ཤཱཀྱ་གཞོན་པ་ལ་བྱམས་པའི་
ཆོས་ལྔ་འགྲེལ་པ་དང་བཅས་པ་དང༌། དབུ་མ་རྩ་ཤེས་འགྲེལ་ པ་ ག་ལ་་་་་་
འཇིགས་མེད་དང་། རང་རྒྱུད་ཤར་གསུམ་དང༌། དེ་རྣམས་ཀྱི་འགྲེལ་པ་ལྔ་
དང་། དགོངས་འགྲེལ་དང༌།་སཱ་ལུ་ལྗང་པའི་མདོ་འགྲེལ་དང༌། རྣམ་
པར་མི་རྟོག་པ་ལ་འཇུག་པའི་འགྲེལ་པ་དང༌། དབུ་མ་སྒོམ་རིམ་རྣམ་ པ་་་
གསུམ་དང༌། ཇོ་བོའི་ཆོས་ཆུང་བརྒྱ་རྩ་དང་། མངོན་པ་གོང་འོག་གཉིས་
འགྲེལ་བཤད་དང་བཅས་པ་དང་། བསླབ་བཏུས་དང༌། མདོ་སྡེ་ཀུན་ལས་
བཏུས་དང༌། ཚད་མ་ཀུན་ལས་བཏུས་རྩ་འགྲེལ་དང་བཅས་པ་དང་། རིག་
པའི་སྒོ་དང་རྟོག་གེ་སྡེ་བདུན་དང་། དམིགས་པ་བརྟག་པ་དང་། འདུལ་བ་
འོད་ལྡན་དང༌། ཆོས་མཆོག་ཆུང་ངུ་དང༌། ཉི་ཁྲི་སྣང་པ་དང་། ཤེར་སྙིང་
འགྲེལ་པ་དང་བཅས་པ་དེ་རྣམས་གསན་ནོ། ། །
བཞི། གདན་སར་ཕེབས་ནས་ཐོས་བསམ་
སྒོམ་གསུམ་མཛད་པའི་ཚུལ།
དེ་ནས་དཔལ་ཀརྨ་པའི་གདན་ས་ཆེན་པོར་ཕེབས་པར་ཆས་པའི་ཚེ་ཆོས་
སྐྱོང་དང་མཁའ་འགྲོའི་ཚོགས་རྣམས་ན་བཟའ་དང་རྒྱན་མཛེས་པས་བཀླུབས་
ཏེ་གླུ་ལེན་པ་གཟིགས་པས་གཞན་ཕན་འབྱུང་བར་དགོངས་ཏེ་ཀརྨར་ཕེབས།
ཀརྨའི་ཡང་དགོན་དུ་བཞུགས་པའི་སྐབས་ཤིག་ནམ་ལངས་ཙམ་ལ་འོད་ཀྱི་
དཀྱིལ་འཁོར་མཛེས་པའི་ནང་དུ་བི་མ་ལ་གསལ་བར་གཟིགས་པ་རང་གི་མཛོད་
སྤུར་ཐིམ་པ་བྱུང་། དེ་ནས་བརྩམས་ཏེ་རྫོགས་པ་ཆེན་པོའི་ཚིག་དོན་ཐམས་
237



ཅད་གསལ་བར་མཁྱེན་ནས་སྙིང་ཐིག་གི་ཡིག་ཆ་མཛད།
ཆུ་ཡོས་ལོར་ས་སྐྱའི་འཇམ་དབྱངས་རིན་ཆེན་རྒྱལ་མཚན་གོང་དུ་ཕེབས་
པ་དང་མཇལ་ཞིང་ཆོས་ཀྱི་གསུང་གླེང་མཛད་པའི་ཚེ། སངས་རྒྱས་དང་བྱང་
ཆུབ་སེམས་དཔའ་དུ་མ་གཟིགས་པའི་དག་སྣང་འཕེལ་བ་དང༌། སྐུ་ཚེ་དང་
འཕྲིན་ལས་ཅི་འབྱུང་གི་ལྟས་གསལ་བར་གཟིགས། ནུབ་གཅིག་རྣལ་ལམ་དུ་
ནུབ་ཕྱོགས་ཀྱི་ཞིང་ཁམས་སའི་མཐིལ་མཉམ་ཞིང་རིན་པོ་ཆེའི་མཆོད་རྟེན་མང་
པོས་བསྐོར་བ་ཞིག་ཏུ་ཕེབས་པའི་ཚེ་འདི་ནི་བདེ་བ་ཅན་ནོ་ཞེས་གྲགས་པ་བྱུང་།
ཡང་རི་བོ་མཛེས་པ་ཞིག་གི་སྟེང་དུ་ཕེབས་པས་ཤཱཀྱའི་རྒྱལ་པོ་ལ་འཇམ་པའི་
དབྱངས་སོགས་བྱང་ཆུབ་སེམས་དཔའི་འཁོར་གྱིས་བསྐོར་བ་གཟིགས་ནས་ཆོས་
ཀྱི་དྲི་ལན་མཛད། དེ་ཉིད་ཡི་གེར་བཀོད་པ་རྣལ་ལམ་གྱི་མདོ་སྡེའི་བསྟན་
བཅོས་བྱ་བ་དེ་ཡིན། རི་རབ་ཀྱི་རྩར་ཁང་པ་བརྩེགས་པའི་དྲུང་དུ་དགེ་བའི་
བཤེས་གཉེན་གསུམ་གྱིས་བྱམས་ཆོས་མགྲིན་གཅིག་ ཏུ་གསུང་བ་གསན་པས་
བྱམས་ཆོས་ མཐའ་ དག་ གི་དོན་ ཐུགས་ སུ་ སྔར་བས་ ཀྱང་ གསལ་ བར་བྱུང་།
ཁང་བརྩེགས་དེའི་འོག་གསེར་རིའི་སྟེང་ནས་ཐུགས་རྗེ་ཆེན་པོའི་ཕྱག་ནས་་་
བདུད་རྩིའི་རྒྱུན་འབབ་པ་ཤེལ་གྱི་སྣོད་དུ་གསོལ་ཞིང་གཞན་ལ་བཀྱེ་བར་སྣང་
བས་སྙིགས་དུས་ཀྱི་གདུལ་བྱའི་ཚ་གདུང་སེལ་ནུས་པར་དགོངས། ཀུན་སྤྱོད་
ཀྱི་འགྲེལ་པ་མཛད་ཚེ་མཁའ་འགྲོ་མ་རྣམས་ཀྱིས་རིན་པོ་ཆེ་དུ་མ་སྩོལ་བར་་
གཟིགས། རྒྱུད་དོན་ཟབ་མོ་རྣམས་རིན་པོ་ཆེ་བཞིན་དུ་དགོས་འདོད་འབྱུང་
བར་དགོངས། ལྷ་སྟེང་གི་ཁོར་ཡུག་ནགས་ཚལ་ཆེན་པོ་ཡོད་པ་ལ་གློ་བུར་དུ་
མེ་ཤོར་ནས་ ཐམས་ ཅད་ ཅི་བྱའི་གཏོལ་དང་བྲལ་ཏེ་མཁས་བཙུན་གཞོན་ནུ་་
འབུམ་གྱིས་མེའི་འཇིགས་པ་ལས་བསྐྱབ་ཏུ་གསོལ་ཞེས་ཞུས་པས། བདག་ནི་
ལྷག་བསམ་རྣམ་དག་དང་ལྡན་ཏེ། །སྔོན་ཚེ་རྒྱལ་བ་རྣམས་ལ་ཚོགས་བསགས་
ཤིང་། །ད་ལྟར་ས་བཅུའི་དབང་ཕྱུག་ཡིན་གྱུར་ན། །བདེན་པ་འདི་ཡི་
238



བདེན་ཚིག་བརྗོད་པའི་མཐུས། །མེ་ཆེན་འབར་བའི་ཚོགས་འདི་ཞི་གྱུར་ཅིག
ཅེས་སེ་གོལ་མཛད་པའི་མོད་ལ་དུ་བ་ཁམ་ནག་ནམ་མཁར་ཁྱབ་པ་མེ་ལྕེ་དང་
འདྲེས་མར་འཁྲིགས་པ་ལས་འབྲུག་སྒྲ་དང་ཆར་རྒྱུན་ཆེན་པོ་བྱུང་ནས་མེ་ཐམས་
ཅད་སྐད་ཅིག་གིས་ཞི་ཞིང་འཕགས་མ་སྒྲོལ་མ་གསལ་བར་གཟིགས། ཡང་
འཁོར་དང་སྙན་གྲགས་མ་བཟོད་པའི་སྐྱེ་བོ་ཕྲག་དོག་གི་ཁྱད་ནོར་ཅན་ཁ་ཅིག་
གིས་མཐུ་བྱེད་པར་བརྩམས་ཏེ། མི་བརྒྱུད་ཀྱིས་ཕུག་པར་གཤིན་རྗེ་དྲག་ཏུ་
བསྒྲུབས་ནས་རྦད་པ་དེའི་ཚེ། འཇམ་དཔལ་གཤིན་རྗེའི་གཤེད་དགྲ་ནག་
ཞལ་གསུམ་ཕྱག་དྲུག་པ་མེ་དཔུང་གི་ནང་ན་ཁྲོས་པས་སྔགས་སྒྲ་སྒྲོགས་ཤིང་དེས་
རིག་སྔགས་བཟློག་པར་གཟིགས་པ་ན། ཕུག་པ་རྡེབ་སྟེ་དེ་དག་ཕ་རོལ་ཏུ་སོང་
ཞིང་། གཞན་ཡང་ཆོ་འཕྲུལ་མི་འཚམ་པ་དུ་མ་བྱུང་བས་དེ་དག་འཁོར་བཅས་
སྐྲག་སྟེ་འབུལ་བཤགས་རྒྱ་ཆེར་བྱས། དེ་ནས་ཚ་བའི་ཅོ་བྲག་རི་ཁར་བྱོན་པའི་
ཚེ། ཁ་བ་དཀར་པོའི་དགེ་བསྙེན་དྲག་འདུལ་མི་དཀར་རྟ་དཀར་དར་དཀར་
པོ་ཐོགས་ནས་ཤར་ཕྱོགས་དགེ་བསྙེན་རང་གི་ལྷའི་ཁང་པ་གསལ་བར་བསྟན།
ཁ་བ་དཀར་པོར་ཕེབས་ནས་དེའི་གནས་ཡིག་ཀྱང་མཛད། རྗེ་འདིས་བི་རོ་ཙ་
ན་སྨྱུགས་པའི་ཡུལ་རྒྱལ་མོ་ཚ་བ་རོང་ཡང་འདི་ཡིན་ཞེས་གསུངས། དེ་ནས་ཀོ་
པོ་གནས་ནང་དུ་བྱོན་པའི་ཚེ་དགེ་བསྙེན་རྡོ་རྗེ་དཔལ་བརྩེགས་དེ་རྟ་དཀར་རྔོག་
དམར་ཞོན་ཞིང་དར་མདུང་ཐོགས་ནས་དགའ་བཞིན་དུ་བསུ་བ་བྱེད་པ་་་་
གཟིགས། ཤར་ཀོལ་ཏེའི་འཁྲུག་ཆེན་སུས་ཀྱང་མ་བཟླུམ་པར་ཡུན་རིང་བ་དེ་
ལྷ་འདྲེ་འཁྲུགས་པར་མཁྱེན་ནས་ཏིང་ངེ་འཛིན་གྱིས་ལྷ་འདྲེ་རྣམས་བཀུག་སྟེ་
ཟིལ་གྱིས་མནན་པས་བཀའ་བསྒྲུབ་པར་དམ་བཅས་ཏེ་དེ་ཉིད་དུ་རང་ཞིར་སོང་།
གནས་སྐོར་ཐོ་རངས་ཀྱི་རྣལ་ལམ་ཞིག་ལ་གྲུབ་ཆེན་ཨོ་རྒྱན་པ་ཕྱག་ཏུ་རྨ་བྱའི་སྒྲོ་
བསྣམས་པས་གདམས་ངག་གི་གནད་ཐམས་ཅད་རྫོགས་པར་གནང་བ་བྱུང་།
དེའི་ནངས་པར་འདུས་པ་རྣམས་ལ་སྔོན་དུ་གྲུབ་ཆེན་ཨོ་རྒྱན་པས་ཁྱོད་ཤངས་ཀྱི་
239



ཚ་ རིར་ཤོག གདམས་ངག་མ་ལུས་སྦྱིན་ནོ་གསུངས་པའི་ཡི་གེ་ ཕོ་ཉ་དང་་
བཅས་པ་བྱུང་བས་བཀའ་བཞིན་སྒྲུབ་པར་སྤྲོ་མོད་ཀྱི་མངོན་སུམ་དུ་མཇལ་མི་
ཐུབ་པར་འདུག འོན་ཀྱང་དག་པའི་སྣང་བར་གདམས་ངག་ཐམས་ ཅད་་་་
རྫོགས་པ་ཡིན་གསུངས་དེ་མ་ཐག་གྲུབ་ཆེན་རིན་པོ་ཆེ་ཡང་གཤེགས་པར་སྣང་།
སླར་དབུས་སུ་བྱོན་པ་ན་གཉན་ཆེན་ཐང་ལྷ་སོགས་ཀྱིས་བསུ་བར་དཔོན་སློབ་དུ་
མས་གཟིགས། གཞན་དག་གིས་ན་བུན་གྱི་ཕྲེང་བར་མཐོང་། མཚུར་ཕུར་
ཕེབས་པའི་ཚེ་མཁའ་འགྲོ་ཆོས་སྐྱོང་རྣམས་དགྱེས་པའི་གར་གྱིས་རོལ་པ་་་་་
གཟིགས། འགྲོ་ལ་ཅུང་ཟད་ཕན་པའི་བརྡར་འདུག་གསུངས། ལྷ་སར་ཇོ་
བོའི་དབུ་ཐོག་ཏུ་གསེར་གྱི་གདུགས་ངོ་མཚར་ཅན་ཕུལ་ཚེ་སངས་རྒྱས་ཀྱི་ཞིང་
མཐའ་ཡས་པར་མཆོད་སྤྲིན་བྱུང་བར་གཟིགས། དགྱེས་རྡོར་བརྟག་གཉིས་ཀྱི་
འགྲེལ་པ་མཛད་པ་ན་བྱང་ཆུབ་སེམས་འགྲེལ་མཐའ་དག་ཐུགས་ལ་མ་བསྒྲིབ་
པར་གསལ། གྲུབ་ཐོབ་ཆེན་པོའི་དགོངས་པ་ཡོངས་སུ་བསྐང་བའི་ཕྱིར། སྙེ་
མདོ་བ་ཀུན་དགའ་དོན་གྲུབ་ལ། དཔལ་དུས་ཀྱི་འཁོར་ལོའི་རྒྱུད་འགྲེལ་པ་
དང་བཅས་པ་དང་། གསང་འདུས་ཡེ་ཤེས་ཞབས་ཀྱི་ལུགས་དང་། སྒྱུ་
འཕྲུལ་དྲ་བ་དང་། འབྱུང་བོ་འདུལ་བྱེད་དང་། འཁོར་ལོ་ཆེན་པོ་དང༌།
སྡོམ་འབྱུང་རྒྱུད་འགྲེལ་དང་བཅས་པ་དང་། གཤེད་དམར་དང་། དགྲ་
ནག་དང༌། གདོང་དྲུག་དང་། འཇིགས་བྱེད་རྣམས་ཀྱི་རྒྱུད་དང་སྒྲུབ་་་་
ཐབས་རྣམས་དང་། རྡོ་རྗེ་ཕྲེང་བ་དང༌། མངོན་འབྱུང་གི་དབང་སྒྲུབ་་་
ཐབས་བཅས་དང་། གདན་བཞི་དང་། གུར་དང་། ས་ལྦུ་ཊི་དང་རྒྱུད་དེ་
གསུམ་གྱི་འགྲེལ་པ་དང་། གསང་སྙིང་དང་། ཡང་དག་གི་རྒྱུད་ཞི་ཁྲོའི་སྐོར་
རྣམས་དང་། འཇམ་དཔལ་སྐུ་སྒྲུབ་དང་། པདྨ་གསུང་སྒྲུབ་དང་། ཕུར་
པ་དབང་རྫོགས་ལ་སོགས་སྒྲུབ་པ་བཀའ་བརྒྱད་དང་། དེ་ཉིད་འདུས་པ་དང༌།
དཔལ་མཆོག་རིགས་འདུས་དང་། རྡོ་རྗེ་རྩེ་མོའི་རྒྱུད་དང༌། ངན་སོང་སྦྱོང་
240



རྒྱུད་ དང༌། དེའི་ དཀྱིལ་ འཁོར་ ཆོ་ ག་ སྒྲུབ་ ཐབས་ དང༌ བཅས་ པ་ དང༌།
གཙུག་དགུ་དང་། རྣམ་སྣང་མངོན་བྱང་དང༌། སྒྱུ་འཕྲུལ་དྲ་བ་དབང་དང་
བཅས་པ་དང་། རྡོ་རྗེ་བདུད་རྩི་དང་། སངས་རྒྱས་ཐོད་པ་དང་། གསང་
ལྡན་དང་། དཔའ་བོ་གཅིག་སྒྲུབ་དང་། སྤྱི་རྒྱུད་དང༌། འཇམ་དཔལ་རྩ་
རྒྱུད་དང་། ཕྱག་ན་རྡོ་རྗེ་དབང་བསྐུར་པའི་རྒྱུད་དང་། ཞི་བྱེད་བརྒྱུད་པ་ཕྱི་
མའི་ལུགས་རྣམས་དང་ཀཾ་ལུགས་དང༌། སོ་ལུགས་དང༌། ལམ་འབྲས་ཞྭ་
ལུགས་དང་ས་ལུགས་དང་། དམར་ཞབས་དང་། སྦྱོར་དྲུག་གི་རིགས་་་་
བརྒྱུད་དང༌། གཞན་ཡང་གདམས་ཕྲན་མང་པོ་དང་། ས་སྡེ་ལྔ་དང་མངོན་
པ་གོང་མ་ཀུན་ལས་བཏུས་དང་། མཛོད་རང་འགྲེལ་དང་བཅས་པ་དང་།
ཕུང་བོ་ལྔའི་རབ་ཏུ་བྱེད་པ་དང་། ཐེག་བསྡུས་སྐོར་གསུམ་དང༌། སུམ་ཅུ་པ་
དང་། ཡུམ་རྒྱས་འབྲིང་རྣམ་པ་གསུམ་དང་དེ་དག་གི་འགྲེལ་པ་འགའ་ཞིག་
དང་། དཀོན་མཆོག་བརྩེགས་པའི་མདོ་སྡེ་ལྔ་བཅུ་དང༌། མདོ་པདྨ་དཀར་
པོ་དང༌། སྙིང་རྗེ་ཆེན་པོ་པདྨ་དཀར་པོ་དང་། དམ་ཆོས་པདྨ་དཀར་པོ་
དང༌། གཟུངས་འདུས་རྒྱས་པ་དང་། སྙན་ངག་མེ་ལོང་དང༌ གྲུབ་་་
མཐའ་རྣམ་འབྱེད་དང༌། བསྡུས་པའི་སྐོར་སོགས་མང་པོ་གསན་པར་མཛད།
དུས་འཁོར་གསན་པའི་ཚེ་བཀའ་བརྒྱུད་ཀྱི་བླ་མ་རྣམས་དང་མཁའ་འགྲོར་་་་
བཅས་པའི་སྣང་བ་ཤར་ཞིང་འཇམ་པའི་དབྱངས་དང་ཕྱག་ན་པདྨའི་བྱིན་་་
རླབས་ ཀྱིས་ ཕྱི་ ནང་ གཞན་ གསུམ་ གྱི་ གནད་ རྣམས་ གསལ་ བར་ དགོངས།
འབྱུང་འདུལ་གསན་པའི་ཚེ་ཁྲོ་བོ་འཁོར་བཅས་མནལ་ལམ་དུ་གཟིགས་ཤིང་
སྔགས་སྒྲ་འབྲུག་ལྟར་གྲགས་པ་གསན། དེའི་ཚེ་ཀོ་བེར་པས་བར་ཆད་བྱས་པ་
དྲུང་ཉིད་མགོན་པོ་བེར་ནག་ཅན་དུ་མཛད་ནས་བཏུལ་བ་རྟོགས་ལྡན་གྲགས་
སེང་པས་རྣལ་ལམ་དུ་གཟིགས། དཔོན་སློབ་བདུན་གྱིས་དཔའ་བོའི་སྟོན་མོ་
ཞིག་མཛད་ཚེ་ཨོ་རྒྱན་གྱི་མཁའ་འགྲོ་མ་གསུམ་ནམ་མཁའ་ལ་འོངས་ཏེ་གླུ་གར་
241



གྱི་མཆོད་པ་བྱས། རེ་ཞིག་ཁྱུང་རྫོང་དུ་དབེན་ས་མཛད་ཅིང་། དེའི་ཚེ་གྲུབ་
ཆེན་ཨོ་རྒྱན་པ་མནལ་ལམ་དུ་བྱོན་ཏེ་བསྙེན་སྒྲུབ་ཀྱི་གནད་རྣམས་གསལ་བར་
བསྟན། ཡན་ལག་བརྒྱད་པ་ལ་སོགས་པ་གསོ་བའི་གཞུང་དང་གདམས་ངག་
མང་པོ་ལྷ་རྗེ་སྣ་རས་ལ་སོགས་མཁས་པ་འགའ་ལ་གསན་ནོ། ། །
སློབ་དཔོན་ཚུལ་ཁྲིམས་རིན་ཆེན་པ་ལ། གསང་བ་འདུས་པ་དང་དེའི་
འགྲེལ་པ་དང་། བཤད་རྒྱུད་བཞི་དང་། འཕགས་སྐོར་ཆ་ལག་མ་ལུས་པ་
དང་། འཇམ་དཔལ་མཚན་བརྗོད་དང་། མ་ཧཱ་མཱ་ཡ་དང་། རྡོ་རྗེ་གུར་
དང་། གདན་བཞིའི་ཕྲན་དང་། མེས་རྔོགས་ནས་བརྒྱུད་པའི་དགྱེས་རྡོར་
གྱི་རྒྱ་གཞུང་རྣམས་དང་། གཤིན་རྗེ་ཁ་ཐུན་གྱི་སྐོར་དང་། གནམ་ལྕགས་
ཨུར་མོ་དང་། མཁའ་འགྲོ་རྒྱ་མཚོའི་འགྲེལ་པ་གྲུ་རྫིང་དང༌། རིན་ཆེན་རྣམ་
བདུན་དང་། བདེ་མཆོག་སྙན་བརྒྱུད་ལ་སོགས་བླ་མ་མར་པའི་གདམས་ངག་
དང་བཀའ་ལུང་རྣམས་གསན་ནོ། །
སློབ་དཔོན་གཞོན་ནུ་འབུམ་ལ། འཇམ་དཔལ་ཁྲོ་བོ་འདུས་པ་དང་།
ཨུར་མོ་པ་ཏྲའི་རྒྱུད་དང་སྒྲུབ་ཐབས་དང་། བསྟན་སྲུང་གི་རྒྱུད་དང་སྒྲུབ་
ཐབས་བརྒྱ་ཕྲག་བཅུ་གཅིག་ ལྷག་ཙམ་དང་། རོ་སྙོམས་དང་ཐུབ་པ་ལྔ་ལ་
སོགས་གསན། འདི་དག་གི་སྐབས་སུ་དག་སྣང་མང་པོ་ཡོད་དེ་མ་བྲིས་་་་་
གསུངས་མོད། སྤྱིར་འཕགས་པའི་ས་ལ་གནས་པ་འདི་ལྟ་བུའི་མཉམ་བཞག་
ཐུན་གཅིག་གི་གཟིགས་སྣང་ཡང་སོ་སོ་སྐྱེ་བོ་རྣམས་ཀྱིས་ལོ་བརྒྱར་བརྗོད་པར་ག་
ལ་ནུས། འོན་ཀྱང་འདི་ལྟར་བསྟན་པ་ནི་ཚུར་མཐོང་གི་ངོ་ཙམ་དུ་དགོངས་
པར་བྲིས་སོ། སློབ་དཔོན་ཛྙཱ་ན་ཤཱི་ལ་འགྲེལ་པ་མཐའ་དྲུག་ཆེན་མོ་དང་།
གསུང་གི་འོད་ཟེར་ལ་སོགས་པའི་འགྲེལ་པ་འགའ་དང་། འཆི་མེད་ཆེན་པོ་ལ་
སོགས་པ་མང་དུ་གསན། རྫོགས་ཆེན་གསང་སྐོར་གྱི་རྒྱུད་དང་འགྲེལ་པ་དང་།
གདམས་ཕྲན་དང་། འཆི་མེད་དང་ནེ་གུའི་ཆོས་དྲུག་དང་། ཕྱག་རྒྱ་ཆེན་པོ་
242



གའུ་མ་དང༌། དེ་རྣམས་རི་ཁྲོད་རས་པ་ལས་གསན། གསང་སྐོར་དང་སྙིང་
ཐིག་གི་ རྒྱུད་འགྲེལ་འགའ་དང༌། ཕྲན་འགའ་བླ་མ་ཀུ་མ་རཱ་ཛ་ལ་ གསན།
མདོར་ན་བོད་ཀྱི་ཡུལ་དུ་བཀའ་བསྟན་མན་ངག་འགྱུར་རོ་ཅོག་ཐམས་ཅད་་
གསན་པར་མཛད་དེ་དམ་པའི་ཆོས་ལ་གུས་པ་དང་། བླ་མ་མེད་པར་ རང་
བཟོས་མི་འཇུག་པའི་གདམས་ངག་མིག་ལྟོས་སུ་སྟོན་པར་མཛད། དེ་ཐམས་
ཅད་ཀྱང་ཚར་རེ་གསན་པ་ཙམ་གྱིས་ཚིག་དོན་ཐ་དག་སྐད་ཅིག་གིས་ཐུགས་སུ་
ཆུད་ཀྱང་ཆེ་ཆུང་དང་བརྙས་ཐབས་མི་མཛད་པར་ནན་ཆགས་སུ་མཛད། ས་
རིས་ཁོ་ན་མཛད་པས་ལྕགས་སྨྱུག་བདུན་ཟད་པར་གྲགས། གསན་ཡིག་གི་
ཆོས་ཀྱི་རྣམ་གྲངས་ཀྱི་མིང་ཁོ་ནའང་དེང་སང་གི་སྐྱེ་བོའི་སྤྱོད་ཡུལ་དུ་མི་ཆུད།།
ལྕགས་ཁྱི་ལོར་མཚལ་དཔོན་དགའ་བདེ་གཤེགས་དུས་སྐྱི་ཤོད་ཀྱི་དགེ་འདུན་
རྣམས་ཀྱི་ གྲལ་ དབུ་ལ་ཆེན་པོ་སྨོན་ལམ་རྡོ་རྗེ་བས་ གུང་ ཐང་དུ་སྤྱན་དྲངས།
གཡག་སྡེ་པཎ་ཆེན་གྱིས་ཚལ་པའི་སར་བཞུགས་ཚེ་མཇལ་དུ་བྱོན། ཕྱག་མ་
ཕུལ་བར་བདག་དད་ན་དགེ་བའི་བཤེས་གཉེན་དུ་བསྟེན་པ་ལགས་པས་ཞག་
འགའ་ ཞབས་ ཕྱིར་ བསྡད་ དེ་ བརྟག་ པར་ ཞུས་ པས་ མཉེས་ བཞིན་ གནང་།
ཉིན་པར་དགེ་བཤེས་མཐའ་ཡས་པ་ལ་མདོ་སྔགས་ཀྱི་བཤད་ཆེན་རྒྱ་མཚོ་ལྟ་བུ་
མང་དུ་མཛད། མཚན་མོར་དབང་རྗེས་གནང་ཟབ་ཁྲིད་དཔག་མེད་གནང་།
བར་རྣམས་སུ་སྐྱེ་བོ་དཔག་མེད་དང་མཇལ་ཁ་གསེར་ཡིག་པ་དཔག་མེད་ལ་ཞལ་
བཀོད། ཚལ་པའི་སྐུ་གསུང་ཐུགས་རྟེན་མང་པོ་དང་ཁྱད་པར་བཀའ་བསྟན་
འགྱུར་གྱི་ཞལ་བསྐོས་སོགས་རླབས་ཆེན་གྱི་མཛད་པ་རྒྱ་མཚོ་རྣམས་གཅིག་གོ་
གཅིག་གིས་མི་འགག་ཅིང་སྐུ་གསུང་ཐུགས་དལ་ཞིང་ལྷོད་ཆགས་པ་ལས་མི་གཡོ་
བར་གཟིགས། ཆོས་ཀྱི་དཀའ་བའི་གནད་རྣམས་དྲིས་པ་ན་དེ་ཙམ་ནི་དཀའ་
བ་མ་ཡིན་ཏེ་དེ་ལས་གཞན་འདི་དང་འདི་ལྟ་བུའོ། །ཞེས་གསུངས་པ་ན་སྔོན་
རྣལ་ལམ་དུ་ཡང་མ་གསན་པ་ཁོ་ན་གསན། ཉིན་རེ་རེ་བཞིན་མཁས་པ་དང་
243



གྲུབ་པའི་མཐའ་ཇེ་མི་དཔོགས་སུ་སོང་། བློའི་ར་བ་ལས་བརྒལ་ཏེ་ཞབས་ལ་
སྤྱི་བོས་གཏུགས་ནས་སྤྲུལ་པའི་སྐུ་རིན་པོ་ཆེ་ཞེས་རྩ་བའི་བླ་མ་མཆོག་ཏུ་འཛིན།
འཕོ་བ་ཞུས་པས་རྣམ་ཤེས་ཚངས་བུག་ནས་འཕོ་བ་ཡིན་གསུངས། གཟེར་ལྔ་
ཞུས་པས་གཟེར་ལྔ་མི་དགོས་གཅིག་གིས་སྡོམ་སྟེ་མཆི་གསུང་བས་དེ་ཁོ་ན་ལྟར་
འདུག་ཅེས་ལྷག་པར་དད། ཇོ་མོ་གངས་སུ་དབེན་པ་བསྟེན་པའི་ཚེ། ཀོང་
པོའི་ཡུལ་མི་ཀུན་ཆོས་ལ་མོས་པ་དང་། དེར་གཞན་ལ་ཕན་པར་འགྱུར་བའི་
ལྟས་གཟིགས། དྭགས་ལ་སྒམ་པོའི་ཟངས་ལུང་རི་ཁྲོད་དུ་བཞུགས་པའི་ཚེ།
བླ་མ་ལྷ་རྗེ་ཟླ་འོད་གཞོན་ནུ་དང་མངོན་སུམ་དུ་མཇལ། ཕྱག་རྒྱ་ཆེན་པོའི་
གདམས་པས་གཞན་དོན་འབྱུང་བའི་རྟེན་འབྲེལ་ཤར་གསུངས། ཀོང་པོར་
ཕེབས་ནས་ཡུལ་དེའི་མི་མ་ཡིན་པ་རྣམས་ཀྱིས་ཆོས་ལ་གུས་ཤིང་བཀའ་བཞིན་
བསྒྲུབ་བོ་ཞེས་ཟེར་བ་གསན་བཞིན། དེར་ལོ་གསུམ་བར་དུ་བཞུགས་ཤིང༌
བཀའ་ལ་ཉན་པའི་ལྟས་ངོ་མཚར་དུ་མ་གཟིགས། གནས་ཆེན་ཙ་རི་ཏྲར་་
ཕེབས་པའི་ཚེ་གཡུ་མཚོ་མཁའ་འགྲོའི་ཕོ་བྲང་དངོས་སུ་གཟིགས། ཡུལ་སྨད་
དུ་ཕེབས་པར་དགོངས་ཏེ་ཡུལ་སྟོད་ཀྱི་ཆོས་ཁྲི་བར་དུ་བྱོན། རྟེན་འབྲེལ་ཅུང་
མ་འགྲིག་ཀྱང་། ཕག་མོའི་ཕྱག་དཔེ་ལུང་ནང་དེ་ཕྱོགས་སུ་རླུང་གིས་ཁྱེར་ཏེ་
མ་འདུས་པས་ངའི་ཆོས་ཀྱི་བསྟན་པ་འབྱུང་གསུངས་ཏེ། ཕྱིས་ཕག་མོ་ཀར་
ལུགས་ གནས་ དེར་ དར། རང་བྱུང་ གི་ དུར་ ཁྲོད་ ཆེན་ པོར་ བྱོན་ པའི་ ཚེ།
མཁའ་འགྲོའི་ཚོགས་རྣམས་ཀྱིས་དངོས་གྲུབ་འབུལ་བ་དང་། བར་གཅོད་ཞི་
བའི་ སྣང་ བ་ བྱུང་གསུངས། བཀྲ་ཤིས་ལྗོངས་ སུ་ གསོལ་བ་བཏབ་པའི་ཚེ།
མཁའ་འགྲོ་མའི་ཚོགས་རྣམས་ཀྱིས་མཁའ་ལ་གར་བྱེད་ཅིང་གླུ་དབྱངས་ལེན་པ་
གཟིགས། གནས་དེར་དག་པའི་སྣང་བ་མང་དུ་བྱུང་ཞེས་ཡང་ཡང་གསུངས།
དེ་དག་གི་ཚེ་གནས་ལུགས་ཕྱིན་ཅི་མ་ལོག་པར་རྟོགས་ཤིང་རླུང་སེམས་ལ་དབང་
ཐོབ་པའི་སྒོམ་ཆེན་རྣལ་འབྱོར་པ་དུ་མ་སྨིན་པར་མཛད།
244



ཆུ་མོ་གླང་གི་ལོ་ལ་གུ་རུ་ལས་འབྲེལ་རྩལ་གྱིས། ལྷོ་བྲག་ཏུ་རྫོགས་ཆེན་
མཁའ་འགྲོ་སྙིང་ཐིག་གཏེར་ནས་བཏོན་པའི་ཤོག་སེར་ཕྱག་ཏུ་ཕུལ། ཙཱ་རིའི་
བོན་ལུང་དུ་ཟླ་བ་གསུམ་དེར་བཞུགས་ནས་གསོལ་བ་དྲག་ཏུ་བཏབ་པས། ཨོ་
རྒྱན་རིན་པོ་ཆེ་དང་དངོས་སུ་མཇལ་ནས་དབང་ལུང་རྣམས་རྫོགས་པར་གནང་།
དེ་ནས་དབུས་སུ་ཕེབས་པའི་ཤམ་པོ་གངས་ཀྱི་མདུན་དུ་ཕྱིའི་ཡུལ་སྣང་དང་ནང་
གི་རྩ་རླུང་རྣམས་ཀྱི་རྟེན་འབྲེལ་མ་ལུས་པའི་གནད་གསལ་བར་མཁྱེན། སྐུའི་
བར་ཆད་རྣམས་ཞི་ཞིང་གཞན་ལ་ཕན་པའི་ཡི་དམ་ཡང་མཛད། ཇོ་མོ་གངས་
ལ་དབེན་པ་བསྟེན་ནས་ཡུན་རིང་དུ་བཞུགས་པའི་ཚེ། ཨོ་རྒྱན་གྱི་མཁན་པོ་
པདྨ་འབྱུང་གནས་ནམ་མཁར་གསལ་བར་སྣང་ཞིང་རང་ལ་ཐིམ་པའི་སྣང་བ་
ཡུན་རིང་དུ་བྱུང་གསུངས། མཚུར་ཕུ་སྐུངས་ཀྱི་རི་ཁྲོད་དུ་བཞུགས་པའི་ཚེ།
ཕྱི་ནང་གི་གཟའ་སྐར་དུས་སྦྱོར་ཐམས་ཅད་ཇི་ལྟ་བར་གཟིགས་ཏེ་རྩིས་ཀུན་
བསྡུས་པའི་བསྟན་བཅོས་མཛད། གསང་བ་འདུས་པ་མར་ལུགས་གསན་པའི་
དུས་སུ་ཉིད་ཀྱི་སྐུ་ལ་གསང་བ་འདུས་པའི་དཀྱིལ་འཁོར་ཐམས་ཅད་རྫོགས་པར་
སྣང་ཞིང་། རྒྱལ་བའི་དགོངས་པ་ཕྱི་རོལ་ཏུ་མ་ལུས་པར་དག་པའི་སེམས་ཀྱི་
ངོ་བོར་རྟོགས་པའི་ངེས་ཤེས་འཁྲུངས། ཡང་ གནས་དེར་འདི་ནས་འཇིག་
རྟེན་དཔག་མེད་ཞིང་ཁམས་ཞིག་ན་རྒྱལ་བ་སྤོས་ཀྱི་གླང་པོ་དང་། དེའི་གསུང་
རབ་པོ་ཏི་མང་པོ་གཟིགས། ཡང་དེར་ཆོ་ག་མང་དུ་མཛད་པའི་ཚེ་རྒྱལ་བ་
ཐམས་ཅད་དགོངས་ པ་ གཅིག་ པ་དང་། ཡི་དམ་ རང་ རིག་ རྩལ་ དུ་མཁྱེན།
ཡང་འཇིག་རྟེན་གྱི་ཁམས་མང་པོ་འདས་པའི་བྱང་ཕྱོགས་ཀྱི་འཇིག་རྟེན་འཇམ་
དཔལ་གཞོན་ནུར་གྱུར་པ་ད་ལྟར་སངས་རྒྱས་པའི་མཛད་པ་བསྟན་པའི་སྟོན་
འཁོར་ཞིང་ཁམས་ཐམས་ཅད་ཡུན་རིང་དུ་གསལ་བར་གཟིགས། ཡང་མགོན་
པོ་བྱམས་པ་རྒྱལ་སྲས་འབུམ་ཕྲག་དུ་མའི་འཁོར་གྱིས་བསྐོར་བའི་མཐའ་བྱོན་པ་
ན་བྱམས་པ་ཉིད་ཀྱི་དྲུང་དུ་གཤེགས་པར་སྤྲོ་ཡང་འཁོར་གྱི་ཁྲོད་དུ་མ་ཐར་བས་
245



སྟེང་གི་ནམ་མཁའ་ནས་བྱོན་ཀྱང་འཕགས་པའི་དགེ་འདུན་མང་པོའི་སྟེང་དུ་
འགྲོ་བ་ནི་བདག་གི་ཆ་མ་ཡིན་དགོངས་ཏེ་ས་འོག་ནས་མགོན་པོའི་དྲུང་དུ་་
འཐོན་པར་མཛད་ཅིང་། པདྨའི་སྡོང་བོ་སྤྲུལ་པའི་སྟེང་ནས་མཇལ་ཞིང་་་
གཞན་ཕན་ལ་བསྐུལ་བའི་གསོལ་བ་བཏབ། ཡང་གངས་དཀར་ཆོས་འབྱུང་
ཕུག་པར་བཞུགས་པའི་ཚེ། རྗེ་དུས་གསུམ་མཁྱེན་པ་མཁའ་འགྲོ་རྒྱ་མཚོས་
བསྐོར་བ་གཟིགས་པས་བསྟོད་པ་ཡང་མཛད། བ་ཚྭ་ཕུག་ནག་ཏུ་བཞུགས་
པའི་ཚེ་མི་མ་ཡིན་རྣམས་ཀྱིས་ཕྱག་འཚལ་ཞིང་བསྐོར་བ་བྱེད་པ་བྱུང་བས་ཐུགས་
གེགས་ལས་གྲོལ། ཆོས་རྗེའི་བཞུགས་གནས་གྲ་མ་གྲུ་བཞིའི་དགོན་པར་ཕུར་
བའི་དབང་རྫོགས་ལ་སོགས་བཀའ་ལུང་རྣམས་གསན་པའི་ཚེ། རྗེ་དེ་ཉིད་ཀྱི་
སྣང་བ་ཤར། དེར་སྙིགས་མའི་དུས་ཀྱི་རང་གཞན་གྱི་རྒྱུད་ལ་ཕན་པར་འགྱུར་
བའི་ལྟས་གཟིགས་ནས་མཚུར་བདེ་ཆེན་སྟེངས་ཀྱི་རི་ཁྲོད་འདེབས་པར་མཛད།
དེའི་ཚེ་རྣལ་ལམ་དུ་རྒྱལ་བའི་མཆོད་རྟེན་དང་རིང་བསྲེལ་དབྱིབས་ལེགས་འོད་
ཟེར་འཕྲོ་བ་མང་དུ་རྙེད་པ་བྱུང་བས་བཀའ་བརྒྱུད་ཀྱི་གྲལ་ཐུབ་པའི་སྒོམ་ཆེན་
མང་དུ་འབྱུང་བར་མཁྱེན། ཤར་ཕྱོགས་མངོན་དགའི་ཞིང་དུ་བཅོམ་ ལྡན་
འདས་མི་འཁྲུགས་པའི་སྤྱན་སྔར་རྒྱལ་སྲས་སྤོས་ཀྱི་གླང་པོའི་བྱང་ཆུབ་སེམས་
དཔའི་སྤྱོད་པ་གཟིགས། བདེ་ཆེན་ལྟག་གི་ཆུ་མིག་བརྒྱ་རྩའི་རི་ཁྲོད་དུ་གཅོད་
དང་འོད་གསལ་ལ་སོགས་པ་གཞན་ལ་བསྟན་པས། རྗེ་ཉིད་ཀྱང་འོད་གསལ་
གྱི་ཉིན་མཚན་འདྲེས་པའི་ཚུལ་དུ་སྣང་ཞིང་། སློབ་མའང་དེ་ལྟ་བུ་མང་དུ་
བྱུང་། དེ་དུས་དཔོན་སློབ་རྣམས་ལ་འཚོ་བ་ལྷ་འདྲེས་སྦྱར་བས་མིའི་ཟས་ལ་
ཆེར་མ་བརྟེན། ཁ་ རག་ཤར་གྱི་རི་ཁྲོད་དུ་སྟོན་ཟླ་འབྲིང་པོའི་ཉ་ལ་སློབ་་
དཔོན་པདྨའི་དག་སྣང་ཤར། སྙིང་ཁུ་པདྨའི་ཕུག་པར་མཁའ་འགྲོས་བྱིན་
གྱིས་བརླབས་པའི་དག་སྣང༌ ཤར་བས་ རྡོ་ རྗེའི་ གླུ་ མང་ པོ་ལེན་ པར་མཛད།
ཡང་བདེ་ཆེན་དུ་དབེན་པ་མཛད་པའི་ཚེ། ཕྱོགས་བཅུའི་སངས་རྒྱས་ཀྱི་ཞིང་
246



མང་པོར་རྒྱལ་སྲས་རྣམས་ཀྱི་བྱང་ཆུབ་ཀྱི་སྤྱོད་པ་རྒྱ་ཆེན་པོ་གཟིགས་པས་དེ་
དག་གི་རྗེས་སུ་ལྷག་པར་ཡི་དམ་མཛད། རྒྱུད་སྡེ་རྒྱ་མཚོ་ནས་གསུངས་པའི་རྩ་
རླུང་བྱང་ཆུབ་སེམས་ཀྱི་གནད་མ་ལུས་པ་ཇི་ལྟ་བར་མཁྱེན་ནས་ཕྱི་ནང་གཞན་
གསུམ་གཅིག་ཏུ་གྲུབ་པའི་བསྟན་བཅོས་མཛད། ངག་རླུང་ཡི་གེའི་རྟེན་་་་་
འབྲེལ་ནམ་མཁའ་གསེར་གྱི་ཡི་གེའི་ཕྲེང་བར་སྣང་ཞིང་། སྐུའི་སྤུ་ཁུང་དུ་ཐིམ་
ཞིང་འཕྲོ་བར་གཟིགས། མ་མགོན་ལྕམ་དྲལ་དང་རྡོ་རྗེ་ལེགས་པས་བསྟན་
པའི་རྒྱུ་མཚན་རྣམས་སྙན་དུ་གསོལ། ཕུང་ཁམས་ངོ་བོ་ཉིད་ཀྱིས་འདུས་པའི་
ལྷ་ཚོགས་སུ་རྟོགས་ནས་རྡོ་རྗེ་ཕྲེང་བ་ནས་གསུངས་པ་བཞིན་དུ་ཕྱི་ནང་སྦྱར་
བའི་འདུས་པའི་སྒྲུབ་ཐབས་མཛད། རྡོར་སེམས་ཧེ་རུ་ཀས་བྱིན་གྱིས་རློབ་པ་
དང་ཕྱི་རོལ་དུའང་དཔའ་བོ་མཁའ་འགྲོ་འདུས་པའི་འཇའ་འོད་ཀྱིས་ནམ་་་
མཁར་ཁྱབ་པར་གཟིགས་ཏེ་དམ་ཚིག་རྒྱ་མཚོ་རྩ་འགྲེལ་མཛད། །
བདེ་ཆེན་སྟེང་དུ་ལྕགས་ཕོ་སྤྲེའུའི་ལོ་ལ། གཡུང་སྟོན། སྨན་ལུང་
སྤྲུལ་སྐུ་ཤཱཀྱ་གཞོན། སློབ་དཔོན་རྒྱལ་མཚན། རྟོགས་ལྡན་ཡེ་རྒྱལ། སློབ་
དཔོན་ཡེ་ ཤེས་ རྒྱལ་ མཚན། འཇམ་ དཔལ་བརྩོན་འགྲུས་སེང་གེ་དྲུག་ལ།
དབང་ཁྲིད་རྣམས་རྫོགས་པར་གནང་ནས། ཆོས་ཐོན་པའི་སྐབས་སུ། པདྨ་
ནས་བརྒྱུད་པའི་སྙིང་ཐིག་སྐོར་ཅིག་ཡོད་ཐང་བ་ལ་སྙམ་རུང་ད་བར་མ་བྱུང་།
ད་རེས་འདི་བྱུང་བ་ལེགས། ད་ནུབ་པ་འཕངས་པས། རང་རེ་རྣམ་པ་ལྔ་
པོས། གཙང་དབུས་རུ་མཚམས་ཁམས་རྒྱ་ནག་ཏུ་དར་བར་མཛད་དོ། །
འཇམ་དཔལ་བརྩོན་འགྲུས་སེང་གེ་རང་གིས་ ཉམས་ སུ་ལོངས་གསུངས་ནས་
གནང་། རྣལ་ལམ་དུ་ཀུ་རུ་ཀུལླེ་འོད་ཟེར་དམར་པོ་འཕྲོ་བ་ཞིག་གིས་འབྱུང་
པོའི་གནོད་པ་ཞི་བར་མཛད་པ་གཟིགས། སར་ཧ་དང་ཆོས་ཀྱི་གྲགས་པ་ལ་
སོགས་པའི་ཡེ་ཤེས་ཀྱི་སྐུ་དང་དངོས་སུ་བགྲོ་བ་མཛད་པས་གཞུང་ལུགས་རྒྱ་མཚོ་
ལྟ་བུ་རྣམས་སྩོལ་མེད་དུ་མཁྱེན། ཇོ་མོ་གངས་དཀར་གྱི་ཕུག་པར་སློབ་དཔོན་
247



པདྨའི་སྐུ་བཞེངས་པའི་ཚེ་དེའི་འཕྲིན་ལས་ཀྱི་ལྷག་ མས་རྗེ་ཉིད་ཀྱིས་ཕྱོགས་
ཐམས་ཅད་དུ་འཕྲིན་ལས་འགྲུབ་པའི་ལྟས་གཟིགས། གཡས་རུ་ ཤངས་ལ་
བྱོན་ཏེ་སོ་ནམ་ཁོ་མོའི་འབྲོང་ལ་བྱེད་ཟེར་ཞིང་འབྲོང་ནས་བྱ་བྱིའུ་ཡན་གསོད་
པས་འཚོ་བའི་ལུང་ནས་དེའི་སྐྱེ་བོ་རྣམས་བཏུལ་ཏེ་སྲོག་གཅོད་སྤང་བ་ལ་རིང་
དུ་བཀོད། དེའི་ཚེ་ཤཱཀྱའི་རྒྱལ་པོས་ཐུགས་རྗེའི་འོད་ཟེར་གྱིས་སེམས་ཅན་
རྣམས་ཀྱི་སྒྲིབ་པ་སེལ་བར་གཟིགས། ཡུལ་དེའི་མི་མ་ཡིན་པ་རྣམས་ཀྱང་་
བཏུལ་ནས་ཤ་ཁྲག་གི་སྲེད་པ་ལས་བཟློག་སྟེ་རང་གཞན་ལ་ཕན་པར་བྱེད་པ་
དམ་བཅས་ཤིང་བསྟན་ལ་གུས་པར་གྱུར། དཔལ་ལྡན་ས་སྐྱར་ཕེབས་པའི་ཚེ་
དགེ་འདུན་གྱི་སྡེ། དགོན་གནས། ལྷ་ཁང་ཐམས་ཅད་དུ་ཡོ་བྱད་ཐམས་
ཅད་ཆགས་མེད་དུ་བཀྱེ། ཡུལ་ཁམས་དེ་ཐོམས་ཅད་ཀྱི་མི་མ་ཡིན་པ་མཆོག་
དམན་ཐམས་ཅད་ཀྱིས་རིས་མེད་དུ་བཀུར་ཞིང་འབུལ་ནོད་ནི་དེ་བས་ཀྱང་རྒྱ་ཆེ།
དགེ་ བའི་ བཤེས་ གཉེན་ དུ་ མ་ དང༌ ཟབ་ མོའི་ ཆོས་ ཀྱི་འབེལ་ མཆིད་ མཛད།
ཀུན་མཁྱེན་དོལ་པོ་པ་ཆེན་པོས་ཀྱང་འདི་སྐབས་མཇལ་བར་འདུག་ཅིང་ཁྱེད་
ཀྱིས་ད་ལྟའི་འདི་མ་ཡིན་པའི་ལྟ་བ་ཁྱད་འཕགས་ཤིག་རྟོགས་པར་འདུག་་་་་་
གསུངས་པ། ཁོང་དེ་སྐབས་དབུ་མ་རང་སྟོང་གི་གྲུབ་མཐར་དགྱེས་ཀྱང།
མི་རིང་བར་གཞན་སྟོང་དབུ་མ་ཆེན་པོའི་གནད་ཇི་བཞིན་དུ་མཁྱེན་པ་ལ་་་་
དགོངས་པར་འདུག ཨོ་རྒྱན་པའི་སྐུའི་སྐྱེ་བ་གཙོ་བོར་གྱུར་པའི་སྐལ་ལྡན་
མཐའ་ཡས་པ་རྗེས་སུ་བཟུང་། དེ་ནས་རིམ་པར་དབུས་སུ་ཕེབས་རྩིས་ལ་
བཙན་བྲག་དགོན་པར་ཕེབས་པའི་ཚེ། མཁའ་འགྲོ་ཆོས་སྐྱོང་ལ་གཏོར་མ་
གནང་བས་དཔལ་མགོན་པོ་ཡུན་རིང་དུ་གསལ་བར་གཟིགས། རྒྱལ་མཁར་
དབུ་རིའི་དགོན་པར་འདུས་པ་མང་པོ་ལ་སེམས་བསྐྱེད་སོགས་ཆོས་གསུང་བའི་
ཚེ། བརྒྱུད་པའི་བླ་མ་རྣམས་ཀྱིས་བྱིན་གྱིས་རློབ་པ་གཟིགས། ཀུན་གྱི་་་
མཐོང་སྣང་དུ་ཉི་མ་སྔར་ལས་ཉིས་འགྱུར་གྱིས་རིང་བ་བྱུང༌། དེ་ནས་འདོ་ལ་
248



ཆུང་ལྡན་ཡུལ་རི་ཁྲོད། བླ་མིག་ ལྷ་ ས་གོང་། ཕུང་ཕུང༌། གནས་ སར།
རྨ་བྱ། དཀར་ལུང་ལ་སོགས་པའི་ཡུལ་ཕྱོགས་རྣམས་སུ་ཕེབས་ཤིང་བྱིན་གྱིས་
བརླབས། གར་བྱོན་དུ་དམ་པའི་ཆོས་ཀྱིས་སྨིན་གྲོལ་དུ་མཛད་པ་བགྲང་གིས་
མི་ལངས། ཉང་སྟོད་ནས་ཡར་འབྲོག་ལ་འབྱོན་པའི་ཚེ། ཁ་རོའི་ལ་རྒྱབ་ཏུ་
ཧ་བོ་གངས་བཟང་སད་གྲང་མོ་མ་གཏོང་ཞིག་ཅེས་ལན་གཉིས་གསུང་བ་མཛད།
ཁ་རོའི་ལ་རྒྱབ་ཚེ། ཧོར་ཟླ་བཅུ་གཉིས་པ་ཡིན་ཀྱང་ཤིན་ཏུ་དྲོ་བ་སོས་ཀའི་
ཚད་པ་ལྟ་བུ་བྱུང་། རྗེ་ཉིད་ཀྱི་རྣམ་པར་རོལ་པས་གདུལ་བྱ་མང་པོར་དག་
པའི་སྣང་བ་དུ་མ་ཤར་ཞིང་། ཁྱད་པར་རྟོགས་ལྡན་གྲགས་སེང་གིས་རྫུ་འཕྲུལ་
གྱི་བཀོད་པ་དུ་མ་གཟིགས། སྤྱན་རས་གཟིགས་ཀྱིས་སྙིགས་མའི་དུས་ལ་་་
བརྟེན་པས་ཕྱི་ནང་གི་བར་ཆད་འབྱུང་སྲིད་པས་ཟློག་པའི་ཐབས་ལ་བརྩོན་པར་
གྱིས་ཤིག་ཅེས་གསུང་བ་གསན། མཚུར་ལྷ་ལུང་དུ་སྐུ་འབུམ་ལ་ཞིག་གསོ་དང་
གསེར་གསོལ་བའི་ཚེ། མ་འོངས་པ་ན་དགེ་སློང་དུང་དུ་གྱུར་པས་རྒྱལ་བ་
བྱམས་པའི་མཆོད་རྟེན་བྱེད་པར་མཁྱེན། བར་ཆད་ཞི་བ་དང་གཞན་ཕན་
མཐའ་ཡས་འབྱུང་བར་མཁྱེན། དཀོན་བརྩེགས་ཀྱི་བསྡུས་དོན་མཛད་ཅིང་
གཞན་ལ་གསུང་བའི་ཚེ། གསུང་རབ་ཀྱི་ཡི་གེའི་ཚོགས་ཀྱིས་ཞིང་ཀུན་ཁྱབ་
པའི་སྟོང་གཟུགས་ཤར། འབྲོང་བུའི་གཙུག་ལག་ཁང་དུ་དག་པའི་སྣང་བར་
བྱམས་པ་འཇམ་དབྱངས་སྤྱན་རས་གཟིགས་རྣམས་ཀྱི་དྲུང་དུ་མཆོད་པ་འབུལ་
བར་མཛད། བདེ་ཆེན་སྟེང་གི་དབེན་པར་སྒྲུབ་པ་རྩེ་གཅིག་ཏུ་བཞུགས་པའི་
སྐབས་ཤིག་རྣལ་ལམ་དུ་སྐྱེས་བུ་གཅིག་གིས། དྭགས་ཀོང་ཕྱོགས་ཀྱི་གདུལ་བྱ་
རྣམས་ལ་སྤྱན་རས་གཟིགས་ཀྱི་འོད་ཟེར་འགྱེད་པ་ཡིན་པས། དཔལ་ཀརྨ་
པའི་ ལུང་ བསྟན་ བཞིན་དུ་ འདུལ་ བའི་དུས་ལ་བབ་པོ་ ཞེས་ ཟེར་ བ་ གསན།
ཡུལ་ཕྱོགས་དེའི་མི་དང་མི་མ་ཡིན་པ་དུ་མ་གདན་འདྲེན་དུ་བྱུང་བའི་སྟབས་
ཀྱིས། ཤིང་བྱི་ལོའི་ཟླ་བ་དྲུག་པའི་དཀར་ཚེས་ལ་བདེ་ཆེན་ནས་ཆགས་བཏེག
249



རྒྱལ་བརྒྱུད་ནས་རིམ་གྱིས་ཉང་པོར་ཕེབས། ཁམས་དང་ཀོང་པོའི་མཚམས་
སུ་རི་ཁྲོད་འདེབས་པའི་གནས་མིའི་བདག་ཏུ་མ་བཟུང་བ་ཡོད་པར་མཁྱེན་ནས།
ནགས་མདའི་གྲོང་ནས་དེའི་ལུང་པའི་ཕུར་གཤེགས་པར་བརྩམས་པ་ལ་་་་་་
གསུངས་པ་ན་སུ་ཡང་འགྲོ་བར་སྤྲོ། ཡུལ་མིས་ཀྱང་མི་ཐར་བའི་ཚུལ་ཞུས་པས་
དོ་ནུབ་རྨི་ལམ་བལྟའོ་གསུངས་ནས། སང་ཉིན་རི་དང་ལམ་སོགས་བཀོད་པ་
འདི་ལྟར་འདུག་ཅེས་ཞིབ་པར་གསུངས་པས་ཡུལ་མི་རྣམས་དད་པ་ཐོབ་སྟེ་དེར་
ཐེགས་ནས་སྒྲུབ་སྡེ་བཏབ། གནས་དེ་ཤིན་ཏུ་གྲང་ནའང་སྒྲུབ་པ་པོ་རྣམས་ཀྱི་
ཆུ་སྒོར་ལ་དགུན་སྒང་ཆེན་ཡང་ཝ་ཆུ་སོགས་མི་འཁྱགས་པ་དང་། དཀོན་
མཆོག་གི་མཆོད་པ་བྱེད་གསུངས་ནས་སྒྲུབ་སྡེའི་གདོང་ཐད་ཀྱི་བལ་སུར་དང་
སྟག་མ་རྣམས་དགུ་འདྲེན་དུས་མེ་ཏོག་འབྱུང་བར་བྱིན་གྱིས་བརླབས་ཏེ། ད་
ལྟའང་དེ་བཞིན་ཡོད། གནས་དེར་ཏིང་ངེ་འཛིན་ཤིན་ཏུ་འཕེལ་ཞིང་གཞན་
ལ་ཕན་པའི་ལྟས་ཀྱང་མང་དུ་བྱུང་གསུངས། གཞན་ཡང་ལོ་གཅིག་གི་ནང་དུ་
སྒྲུབ་སྡེ་དགོན་གནས་མང་དུ་འདེབས་པར་མཛད་ཅིང་། མཐའ་འཁོབ་ཀྱི་སྐྱེ་
འགྲོ་ཐམས་ཅད་སྐྱབས་འགྲོ་དང་བྱང་ཆུབ་སེམས་ལ་བཀོད། ལྟ་བར་གྱི་ཡུལ་
དུ་བྱོན་ པའི་ཚེ་ཡུལ་དེའི་ཞིང་དང་ ཚལ་ ཐམས་ ཅད་ གཙང་ པོས་ནོན་ པ་ལ།
གཙང་འགྲམ་དུ་ཆོས་ཁྲི་བརྩིགས་ནས། ། བདག་གི་ལྷག་བསམ་དག་པའི་
བདེན་ཚིག་གིས། །ཆུ་བོ་ཁྱོད་ནི་ཕར་ལ་ལྡོག་པར་གྱིས། །ཞེས་གསུང་སྟེ་
ཕྱག་ནས་མཛད་པས་དེ་མ་ཐག་ཏུ་ཆུང་བར་གྱུར། མཚོའི་ཤུལ་སས་གང་བ་ལ་
སླར་ཞིང་དང་ཚལ་བྱས་ཏེ་དེང་སང་དུའང་ཡུལ་དུ་ཡོད། ཁྱད་པར་སློབ་་
དཔོན་ཆེན་པོའི་སྒྲུབ་གནས་ལྐོག་ཕྲེང་དུ་མཛད་ཅིང་དབེན་པ་བསྟེན་པའི་ཚེ།
ཏིང་ངེ་འཛིན་དང་ཤེས་རབ་ལྷག་པར་གསལ་བར་གྱུར་ནས་ཟབ་མོ་ནང་དོན་གྱི་
རྣམ་བཤད་མཛད། །ཤར་ཕྱོགས་རྒྱ་ལ་ལས་གཤིན་གྱི་གནས་སུ་གཟིགས་ཏེ་
ངན་འགྲོ་དཔག་མེད་དྲངས། རྣམ་ཐོས་ཚལ་དུ་བྱོན་ཏེ་ཀོང་ལུང་རལ་གསུམ་
250



གྱི་སྐྱེ་བོ་ཐམས་ཅད་ལ་ཆོས་རྒྱ་དཀར་པོ་མཛད་དེ་གནས་སྐབས་དང་མཐར་ཐུག་
གི་བདེ་བ་ལ་བཞག ཕྲག་རུ་གཙུག་ལག་བཞེངས་ཤིང་རབ་གནས་མཛད་ཚེ།
ས་གཡོ་བ་དང་མེ་ཏོག་གི་ཆར་ཀུན་གྱིས་བཟུང་དུ་ཡོད་པ་བྱུང༌། ཤིང་རམ་
སྤང་དུ་ཕེབས་ཚེ་ཚད་མ་པཎ་ཆེན་པས་ཆིབས་རགས་ཀྱི་ཁྲོད་དུ་གནས་ཆེན་ཙཱ་
རིའི་མཁྲིས་སུ་སླེབས་ནས་མ་མཇལ་ཞུས་པས། ཙཱ་རིའི་གནས་དགུན་གྱི་ཁ་
བས་ནོན་པས་ངས་བསྟན་མི་ཐུབ། ཙཱ་རིའི་མཁའ་འགྲོ་དགོས་ན་བསྟན་གྱི་
གསུངས། སྟོན་པར་ཞུ་ཞུས་པས་རླུང་བུས་ལྟ་སྟངས་མཛད་དེ་ཆིབས་སྔོན་ལ་
ཤར་གྱིས་བཞུད། ཅུང་ཟད་ན་ན་བུན་དང་འཇའ་ཚོན་འདྲེས་མ་ནར་གྱིས་
བྱུང་བའི་ཁྲོད་ནས་བུ་མོ་ལོ་བཅོ་བརྒྱད་ཅན་ཞིག་སྙན་པའི་གླུ་ལེན་ཞིང་བྱུང་།
ཆིབས་འཐེན་ཏེ་ཕྱག་དབང་དང་དར་མདུད་རེ་གནང་ནས་ད་སོང་ཞིག་གསུང་
སྟེ་པ་ཚད་དུ་ཡལ། སྐུ་འཁོར་རྣམས་ལའང་ཕྱག་མདུད་རེ་གནང་ནས་ཁྱེད་
རྣམས་དེའི་རྗེས་སུ་ཡིད་མ་འཕྲོ་ཞིག སྔ་རེས་ངའི་འཁོར་མང་པོ་འདི་ཚོས་
ཁྱེར། ད་རེས་ཀརྨ་ནང་སོའི་ཆིབས་པ་དེ་ཁྱེར་སོང་བས་ཐུབ་སྟེ་འོང་གསུངས།
དེ་ནས་ཡར་ཕེབས་ཚེ་སོ་ཆག་འཕྲང་གི་བྲག་འོག་མཚོ་ཆེན་པོར་ཡོད་ཅིང་རི་རྩེ་
བསྐོར་དགོས་པ་ལ་དེའི་ཚེ་བྱེ་མའི་སྒང་ལམ་ཆེན་པོ་བྱུང་སྟེ་དེ་ལ་ཐེག འདི་ལྟ་
བུ་སྔོན་མ་བྱུང་བར་གླེང༌། ཕེབས་ནས་ཞག་གཉིས་གསུམ་ན་ལམ་དེ་མི་སྣང་
བར་སྔར་བཞིན་མཚོར་གྱུར། དྭགས་ལྷ་སྒམ་པོར་བཀའ་བརྒྱུད་བླ་མ་རྣམས་
ཀྱི་གསལ་སྣང་དུ་མ་གཟིགས། དེའི་ཚེ་མེ་ཏོག་གི་ཆར་བབས་ཡུལ་ཕྱོགས་དེ་
ཐམས་ཅད་དུ་ཆོས་ཁྲི་གཡོ་བ་ལ་སོགས་པའི་ལྟས་དང་། ལས་བཞིའི་འཕྲིན་
ལས་དུ་མ་བསྟན་པ་ནི་སྨོས་ཀྱིས་མི་ལངས།
མེ་སྟག་ཟླ་བ་གསུམ་པའི་ཡར་ཚེས་ལ་ལྷ་སར་ཕེབས། ཤཱཀྱའི་རྒྱལ་པོའི་
འཕྲིན་ལས་འབྱུང་བའི་ལྟས་དུ་མ་ཕྱགས་ཕྱིའི་དགེ་བཤེས་རྣམས་ཀྱིས་སོ་སོར་
མཐོང་། སྔོན་སྟོད་ལུང་ཉེན་གྱི་ཕུར་སྨན་ཆུ་གསོལ་བའི་ཚེ་ལྗགས་ལ་རེག་མ་
251



ཐག་འདི་ལ་ཆུ་ཕལ་པ་སུམ་གཉིས། སྨན་གྱི་ཆུ་སུམ་ཆ་གཅིག་ ཏུ་སྣང་སྟེ།
ལྕེའི་དབང་པོས་ཤེས་སོ་གསུང་ཆུ་མིག་ཏུ་ཕྱག་བཅུག་སྟེ། ཤར་ནས་སྐྱེ་བའི་
དྲོན་མོ་ཤེད་མེད་འདི་ཆུ་ཕལ་པ་སྟེ་སུམ་གཉིས་སྣང་། ནུབ་ནས་སྐྱེ་བའི་གྲང་
མོ་ཤེད་ཅན་འདི་སྨན་གྱི་ཆུ་སྟེ་སུམ་ཆ་གཅིག་སྣང་ངོ་གསུངས། མཁས་པ་ཤེས་
རིན་པ་དེ་ལ་ཡིད་ཆེས་མ་སྐྱེས། དེ་ནས་བྱིན་རླབས་ཀྱིས་ཆུ་ཕལ་པ་སྐྱེ་བ་ནུབ་
ནས་སྨན་ཆུ་དེ་ཆེར་འཕེལ་བས་ཡུལ་མི་རྣམས་སྔོན་ཆུ་འདིའི་སུམ་ཆ་ཙམ་ལས་
མི་ཡོང་། རྗེ་ཕེབས་ནས་སུམ་འགྱུར་དུ་འཕེལ་སྔར་བས་ཆེས་གྲང་ཞིང་ནུས་པ་
ཆེ་བར་འདུག་ཟེར་བ་གསན། ཞལ་ནས་ངས་དེ་སྐད་བྱས་ཏེ། དགེ་བཤེས་
འདི་ ངའི་ཚིག་ ལ་ ཡིད་ མི་ ཆེས་ པར་ འདུག་ གསུངས་ པས་ ཞུམ་ ཞིང་ དད་ དེ།
ཤིན་ཏུ་ལྐོག་གྱུར་ཐམས་ཅད་མཁྱེན་པའི་ཡུལ། །མངོན་སུམ་ཉིད་དུ་མཇལ་
བའི་བློ་ལྡན་ལ། །བྱོལ་སོང་ཕྱུགས་ཀྱི་ཕྱུགས་དང་རབ་མཚུངས་པ། །བདག་
བློས་ནོངས་པར་གྱུར་པ་མཐོལ་ཞིང་བཤགས། །སླན་ཆད་ཁྱོད་ཀྱི་རྣམ་ཤེས་
ཚོགས་དྲུག་འདི། །བྱ་བ་གྲུབ་དང་སོ་སོར་རྟོགས་པ་ཡི། །ཡེ་ཤེས་དག་པ་དྲི་
མེད་ཡིན་མིན་གྱི། །ཐེ་ཚོམ་གཅོད་མཛད་ཁྱོད་ལ་ཕྱག་འཚལ་ལོ། །ཞེས་ཆེད་
དུ་བརྗོད་པ་བྱས། འདི་རེས་རྣམ་ཐོས་ཚལ་དུ་རྒྱལ་བའི་ཚེམས་བསྟན་པའི་ཚེ་
ལོ་ཙཱ་སྒྱུར་ཞིག་གསུངས། ཁོང་གིས་སྐད་འགགས་ནས་མི་ཐོན་མཆི་ཞུས་པས་
ཁྱོད་རང་སྒྱུར་ཞིག་སྐད་ང་ཉིད་ཀྱིས་ཤེས་གསུངས། དེའི་ཚེ་སྐད་ཆེ་ཞིང་སྙན་
པ་བྱུང་། དེ་ཚར་ནས་ཡང་སྔོན་བཞིན་དུ་ཐལ་བས། ཚངས་པ་དང་ནི་དྲི་
ཟའི་རྒྱལ་པོ་ལའང༌། །གཞན་གྱི་ངག་ལ་དབང་སྒྱུར་འདི་མེད་ན། །བདག་
གི་ངག་ལ་དབང་སྒྱུར་ཆོས་ཀྱི་རྗེ། །མཚུངས་མེད་ངག་གི་དབང་ཕྱུག་ལ་ཕྱག་འ་
ཚལ། །ཞེས་བསྟོད། ཁོང་པས་ཙཱ་རིའི་ཞོལ་དུ་འདིར་ལོ་གསུམ་སྒྲུབ་པ་བྱེད་
པས་བྱིན་གྱིས་བརླབ་ཏུ་གསོལ། ཞུས་པས། བར་གཅོད་འོང་དེ་དུས་གཙང་
དུའང་འཁྲུག་པ་ཆེན་པོ་འོང་། ངའི་ཕྱགས་ཕྱིར་ཁམས་སུ་འདེང་གསུངས།
252



དེ་ནས་དེ་མ་ཐག་ཚལ་ཁམས་གཉིས་འཁྲུག འདི་ལགས་སམ་ཞུས་པས་འདི་ནི་
འགོ་འཛུགས་ཀྱི་ཆུང་ངུ་སྟེ་རིམ་པར་འོང་གསུང་སྟེ་གཞི་ཐོག་དང་དཔོན་ཆེན་
ནང་ཞིག་སོགས་དབུས་གཙང་ཀུན་མ་བདེ། ཧོར་དམག་མང་དུ་འགྲིམས་པ་
སོགས་གསུང་ཇི་ལྟ་བ་བཞིན་བྱུང་བས། དུས་གསུམ་ལ་ནི་སྒྲིབ་པ་མི་མངའ་
བའི། །ཀུན་མཁྱེན་སྒྲིབ་མེད་དེ་ལ་ཕྱག་འཚལ་ལོ། །ཞེས་བསྟོད་སྣང་་་་་་
ངོ༌། །གཞན་ཡང་ཐོས་པས་དྲེགས་པ་མང་པོས་མཇལ་བ་ན། ཁོ་རང་གི་ང་
རྒྱལ་དང་བསྟན་པའི་མིང་ནས་འབོད། བསྔགས་པ་མཛད། ཁོ་རང་གི་སྔོན་
གྱི་བྱེད་སྤྱོད་དང་ཞར་ལ་ཕྱིས་འབྱུང་སོགས་ཡི་གེར་བཀོད་དེ་གནང་བས་ང་རྒྱལ་
ཞི་སྟེ་སྣོད་ལྡན་དུ་གྱུར་པ་མང་དུ་བྱུང༌། ལྷ་སར་མཚལ་པ་དང་ཁམས་པའི་
འཁྲུག་པ་སྡུམ་པར་མཛད། དེ་ནས་མདོ་ཁམས་སུ་བྱོན། དཔལ་ལྡན་ཀརྨའི་
གཙུག་ལག་ཁང་གོག་པ་རྣམས་གསོ་བར་མཛད་ཅིང་གདུལ་བྱ་རྣམས་ལ་ཆོས་ཀྱི་
འཁོར་ལོ་རྒྱ་ཆེར་བསྐོར། ཞི་ལྷག་ཟུང་དུ་ཆུད་པའི་བསམ་གཏན་པ་བརྒྱ་ཕྲག་
དུ་མ་བྱུང་། ཆོས་སྐུའི་གནས་ལུགས་ཀླུ་སྒྲུབ་ཀྱི་དགོངས་པ་ཇི་བཞིན་དུ་མཁྱེན་
ནས་ཆོས་དབྱིངས་བསྟོད་པའི་འགྲེལ་པ་མཛད། །
ས་འབྲུག་ལོ་ཟླ་བ་དང་པོ་ཤར་བའི་ཚེ་ཐུགས་དམ་གསལ་སྣང་དུ་མ་ཤར་
ཞིང་ཆོས་སྐྱོང་རྣམས་ཀྱིས་བསྐུལ་བས་དགེ་བསྙེན་རྡོ་རྗེ་རྒྱལ་པོའི་གནས་སོགས་
ཆུ་ལ་ཟམ་པ་མཛད་པའི་ཕྱིར་བྱོན། ཀླུ་རྒྱལ་འཁོར་བཅས་ཀྱིས་འཕྲིན་ལས་
བསྒྲུབས་ནས་རྫུ་འཕྲུལ་གྱིས་ལྕགས་ཟམ་བཙུགས། དེར་སྤྱན་རས་གཟིགས་
ཀྱིས་འཇིག་རྟེན་ཟང་ཟིང་བྱས་ན་བར་ཆད་འབྱུང་། དབེན་གནས་གཞན་དུ་
ཕྱིན་ཡང་ཆོས་མི་འཕེལ། །དོན་མེད་ཕྲག་དོག་བྱེད་པ་མང་དུ་འབྱུང༌། །དེ་
བས་དཔའ་ལྡན་ནགས་ཕུའི་རི་ཁྲོད་སོང་། །ཞེས་བསྐུལ་བས་ནགས་ཕུར་་་་
ཕེབས། དེར་ཐུགས་དམ་ཤིན་ཏུ་འཕེལ་ཞིང་དག་སྣང་བསམ་གྱིས་མི་ཁྱབ་པ་
བྱུང་། ནུབ་ཅིག་རྣལ་ལམ་དུ་འཇམ་པའི་དབྱངས་ཀྱིས་ལོ་གསུམ་ནས་ཏོང་
253



ཀུན་རྒྱལ་པོའི་ཕོ་བྲང་དུ་ཕེབས་དགོས་པར་ལུང་བསྟན། རྒྱུ་མཚན་དེས་་་
གདུལ་བྱ་ཐམས་ཅད་ཉམས་ལེན་ལ་ལྷག་པར་བསྐུལ་བར་མཛད། །
ས་སྦྲུལ་དབྱར་ཉི་ལྡོག་པའི་དུས་སུ་རྒྱུད་ཀྱི་རྒྱལ་པོ་འབུམ་པ་ནས་བཤད་
པའི་རྩ་རླུང་བྱང་ཆུབ་སེམས་ཀྱི་གནད་རྣམས་མཁའ་འགྲོས་བརྡས་བསྟན་ནས་
ལེགས་པར་མཁྱེན་ཏེ། རྣལ་འབྱོར་གསུམ་སྙིང་གི་འགྲེལ་པ་མཛད། ནོར་
བཟང་གིས་བླ་མ་བསྟེན་པའི་ཚུལ་ཡང་ཡང་དྲན་པས་ཀུན་བཟང་གི་སྤྱོད་པའི་
སྨོན་ལམ་མཛད། ཙཱ་རིར་བྱོན་པའི་ཚེ་སྤྱན་རས་གཟིགས་དབང་ཕྱུག་་་་་་
གིས། །དབེན་པ་བསྟེན་ན་ཏིང་འཛིན་ཡོན་ཏན་འཕེལ། །ཟླ་བའི་དཀྱིལ་
འཁོར་མཁའ་ལ་འགྲོ་བ་ཡང་། །གཞན་གྱི་རྐྱེན་གྱིས་གསལ་དང་འགྲིབ་པ་
ཡོད། །མཁའ་ལ་རྒྱུ་སྐར་རྣམ་པར་བཀྲ་བ་ཡང༌། །ཉི་ཟླའི་རྐྱེན་གྱིས་གསལ་
དང་མི་གསལ་ཡོད། །རང་གཞན་དོན་ལ་ལེགས་པར་བརྟག་པར་གྱིས། །
ཞེས་གསུངས་ཏེ་མི་སྣང་བར་གྱུར་ཅིང་མཁའ་འགྲོའི་ལྟས་དུ་མ་གཟིགས་པས་སྐུ་
སྐྱེ་བ་ཕྱི་མའི་བཞུགས་གནས་སུ་དགོས་པར་མཁྱེན་ནས་སྐྱེན་དུ་དགོན་སར་ལྷུན་
གྲུབ་སྟེང་བཏབ། འདི་ལ་བརྟགས་ན་སེམས་དཔའ་ཆེན་པོའི་སྤྱོད་པ་བདག་
ལས་གཞན་གཅེས་ཀྱི་ཐུགས་བསྐྱེད་པས་རྒྱ་ཡུལ་དུ་འབྱོན་དགོས་པའི་རྟེན་་་་་
འབྲེལ་འགྲིག་ནས་སྐུ་ཚེ་མཐར་མི་འཕྱིན་པར་ཕྲིན་ལས་ཀྱི་ལྷག་མར་ཀོང་པོ་དང་
ཉེ་བར་སྐྱེ་བ་བཞེས་དགོས་པ་མཁྱེན་པར་འདུག སྒོམ་ཆེན་རྣམས་ཀྱི་ཏིང་ངེ་
འཛིན་འཕེལ་བ་དང་། ཐེག་པ་ཆེན་པོའི་རྣམ་ཐར་སྤེལ་ཕྱིར་ཕལ་ཆེན་ཞིང་
བཀོད་ཀྱི་བསྟན་བཅོས་མཛད། །
ལྔ། གོང་མའི་ཕོ་བྲང་དུ་ཕྱག་ཕེབས་ཏེ་འགྲོ་
དོན་རྒྱ་ཆེར་མཛད་པའི་ཚུལ།
དེའི་ཚེ་ཧོར་རྒྱལ་པོའི་གདན་འདྲེན་བྱུང་། དེའང་སེ་ཆེན་གྱི་རྒྱལ་ས་ལོ་
254



སོ་ལྔ། ཐེ་མུར་ཨོལ་ཇ་དུས་ལོ་བཅུ་གཉིས། ཧྭ་ཤན་ཨོལ་ཇ་དུས་ལོ་ལྔ། བུ་
ཡན་དུ་རྒྱལ་པོས་ལོ་བཅུ་གཉིས། གེ་གན་རྒྱལ་པོས་ལོ་བརྒྱད། ར་ཁྱི་ཕག་
གིས་ཞག་བཞི་བཅུ། གུ་ཐུག་རྒྱལ་པོས་ཟླ་བ་གཅིག་རྣམས་རྒྱལ་ས་རིམ་པར་
བྱས་ཤིང་འདས། ཐོག་ཐེ་མུར་འཇའ་ཡན་དུ་རྒྱལ་པོས་ས་མོ་སྦྲུལ་ལོ་ལ་རྒྱལ་
སར་ཐོན་ནས་ལོ་གསུམ་པ་ལྕགས་ལུག་ལོར་གསེར་ཡིག་པ་ཀྱིན་ཅང་ཧུའི་ཞིང་གི་
མི་དཔོན་མགོན་པོ་ཚིམ་ཆིང་གཙོ་བྱས་མི་དཔོན་དུ་མ་ལྕགས་མོ་ལུག་གི་ལོ་ཟླ་བ་
ལྔ་པའི་ཚེས་བཅོ་ལྔ་ལ་དབུས་སུ་སླེབས། ཆོས་རྗེ་པ་ཀོང་པོ་ནས་གདན་འདྲེན་
ལ་སྒོམ་པ་བཏང་བས་ལྷུན་གྲུབ་སྟེང་ནས་ཟླ་བ་བདུན་པ་ལ་བཏེག་ནས་གུང་
ཐང་དུ་ཕེབས། ས་སྐྱ་ནས་ཆང་གུའི་གུང་ཀུན་དགའ་རྒྱལ་མཚན་པ་གོང་དུ་
འབྱོན་པ་དང་ལྷན་དུ་འཛོམས། དུས་དེར་ཆོས་རྗེ་པ་གདན་འདྲེན་གྱི་འཇའ་
ས་བསྒྲགས། འཇའ་ས་ནི། དཀོན་མཆོག་གསུམ་གྱི་བྱིན་རླབས་ཀྱིས་བསོད་
ནམས་ཆེན་པོའི་དཔལ་ལ་བརྟེན་ནས་རྒྱལ་པོ་ངེད་ཀྱི་ལུང་རང་བྱུང་རྡོ་རྗེ་ལ་
གསོལ་བ། བདེ་བར་གཤེགས་པའི་བསྟན་པ་བྱང་ཕྱོགས་ཀྱི་རྒྱལ་པོ་རྣམས་ལ་
དར་བར་འགྱུར་བར་ལུང་བསྟན་པའི་སྟོབས་ཀྱིས། སངས་རྒྱས་ཀྱི་ཆོས་
ལུགས་ཀྱང་ཅི་རིགས་པ་རྟོགས་པར་ཡོད་འདུག དེ་རྗེས་ནས་སེ་ཆེན་རྒྱལ་པོས་
ཀྱང་། བླ་མ་དགེ་བའི་བཤེས་གཉེན་རབ་ཏུ་མང་པོ་བསྟེན་ཞིང་བཀུར་བས།
སངས་རྒྱས་ཀྱི་བསྟན་པ་ས་ཆ་འདིར་དར་བར་བྱས་འདུག་པ་ཀུན་ལ་གསལ་མོད།
ངེད་ཀྱིས་ཀྱང་བསྟན་པའི་སྐྱོང་བྲན་ལེགས་པར་བྱེད་འདོད་པ་དང་། ཁྱེད་
ཐོས་པ་མང་པོ་དང་། ཡོན་ཏན་ཁྱད་པར་དུ་འཕགས་ཤིང་བཟང་པོ་དུ་མ་
དང་ཡང་ལྡན་ཟེར་བ་ཐོས་པས། མགོན་པོ་ལ་ སོགས་པའི་གསེར་ཡིག་པ་་
རྣམས་ཁྱེད་ལེན་དུ་བཏང་བ་ཡིན། གལ་ཏེ་ཁྱེད་སྙད་གཞན་བྱས་མི་ཡོང་བར་
གྱུར་ན། དད་པ་ཅན་གྱི་སེམས་སུན་འབྱིན་པའི་ཉེས་པ་དང་། རྣལ་འབྱོར་
པ་རང་གི་ཡུལ་སྤོང་མ་ཐུབ་པའི་བག་ཆགས་ས་བོན་དྲི་ང་བ་དང༌། གཞན་
255



དོན་ཕྱོགས་མེད་དུ་བྱེད་པར་འདོད་པའི་ལྷག་བསམ་འཇིག་པར་འགྱུར་བའི་
སྐྱོན་དང་། བསྟན་པ་ལ་མ་བསམས་པར་འགྱུར་བའི་སྡིག་པ་དང་། སེམས་
ཅན་རྣམས་ཀྱི་དཀའ་ཐུབ་སྡུག་བསྔལ་ལ་ཇི་མི་སྙམ་པའི་སྒྲིབ་པ་དང༌། ངེད་
ཀྱི་ཁྲིམས་ལུགས་ཆེན་པོའི་འཇའ་ས་ལ་ལོག་པ་བྱས་པའི་སྒོ་ནས། ངེད་ཀྱི་
སེམས་མ་རངས་པར་བྱས་པའི་སྟོབས་ཀྱིས་བསྟན་པ་བྱིན་པོ་ལ་གནོད་པ་བྱས་
པར་མི་འགྱུར་བ་ཨེ་ཡིན། དེ་བས་ན་ངེད་ཀྱིས་མགོ་བྱས་སེམས་ཅན་ཐམས་
ཅད་ཀྱི་དོན་ལ་བསམ་ནས་མགྱོགས་པར་བྱོན། འདིར་ཕེབས་ནས་བསྟན་
པའི་བྱ་བ་ཁྱེད་ཀྱི་འདོད་པ་དང་མཐུན་པར་སྒྲུབ་པ་ཡིན། ལུག་ལོ་དཔྱིད་ཟླ་
ཐ་ ཆུང་ གི་ ཚེས་ བཅུ་ གསུམ་ ལ་ ཏའི་ ཏུན་ ཡོད་ དུས་ བྲིས། ཟེར་ བ་ དང་།
འཇའ་སའི་རྟེན་ལ་ཀརྨ་པཀྵི་ལ་མོང་གོར་རྒྱལ་པོས་ཕུལ་བའི་གསེར་གྱི་ཐམ་ཀས་
གཙོ་བྱས་མཆོད་པའི་ཆས་དུ་མ་དང་བཅས་པ་ཕེབས། བླ་མ་ཀུན་དགའ་རྒྱལ་
མཚན་པ་ཟློན་ཝེ་ས་པ་འབྲི་ཕག་ཚལ་གསུམ་རྣམས་ལ། ཆོས་རྗེ་པ་གོང་དུ་
གདན་འདྲེན་དོ་དམ་ལ་སྔོན་ཆེན་དབན་གྱི་མི་དཔོན་རྣམས་ཀྱི་བཀའ་ཤོག་ནི།
རྒྱལ་པོའི་ལུང༌། ཀུན་ དགའ་རྒྱལ་ མཚན། བདེ་ རྒྱལ་འོད་དུ་ དབེན་ ཤ།
ཡེ་ཤེས་དཔལ་ཀུན་དགའ་རྡོ་རྗེ། བྱང་ཆུབ་རྒྱལ་མཚན་རྣམས་ལ། རྒྱལ་
པོའི་ལུང་གིས། བླ་མ་ཀརྨ་པ་གདན་འདྲེན་པ་ལ། མགོན་པོ་ལ་སོགས་པ་
འདི་ནས་མངགས་པའི་གསེར་ཡིག་པ་རྣམས་དང་ལྷན་ཅིག་ཏུ་གྱིས་ལ། རིན་
པོ་ཆེ་ཀརྨ་པ་གར་བཞུགས་པ་སོང་ནའང་། ཁྱེད་རྣམས་ཀྱིས་གྲོགས་དན་གྱིས་
ལ་གོང་དུ་མགྱོགས་པར་ཡོང་དུ་ཆུག ལེ་ལོ་དང་འཛོལ་བ་བྱུང་བར་སོང་ན།
ཉེས་པ་ཁྱེད་རྣམས་ལ་ལེན་ཏེ་འོང༌། ལུག་ལོ་ཟླ་བ་གསུམ་པའི་ཚེས་དགུ་ལ།
ཞེས་པ་འདུག་པས། ཆང་གུའི་གུང་ཀུན་དགའ་རྒྱལ་མཚན་ཚེ་ལ་བར་ཆད་
འོང་། རང་རེ་དེར་མི་སླེབས་པ་འདུག་གསུངས་ནས་ཚུར་ལོག དགུན་་
མཚུར་ཕུར་བཞུགས། དེ་བར་གསེར་ཡིག་པ་ཚོ་དབུས་ཀྱི་ཁྲི་སྐོར་ལ་བགོས་
256



སྐབས་དེར། དབང་དང་དགེར་གེ་ཤུས། བདེ་རྒྱལ་འོད་དུ་དབེན་ ཤ་ལ་
སྟག་མགོ་འཕྲོག་རྩིས་བྱས་པ་ལ་བསྟེན། ཕན་ཚུན་དམག་བསགས་ལག་ཐུག་
པར་བྱུང་བ། ཆོས་རྗེའི་ཞལ་ཏ་འབྱོན་པས་འཇགས། དུ་དབེན་ཤ་དང་
དགེར་གེ་ཤུ་ལ་དབང་བསྐུར་མཛད། གོང་དུ་འབྱོན་པ་ལ་འུ་ལག་སྟོང་ཚོ་ཙམ་
དགོས་ པར་ འདུག་ ཀྱང༌། འཇའ་ མོ་ དང་ མི་ སྡེ་ ལ་ གཟན་ པར་ དགོངས།
སོས་ཀ་རང་རྟ་དང་རང་མཛོ་མཛད་ནས། སྤྲེའུ་ལོ་ཟླ་བ་གཉིས་པའི་ཚེས་
གཅིག་ལ་མཚུར་ཕུ་ནས་བཏེག་ནས་བྱོན་མདོ་ཁམས་སུ་ཕེབས་ཚེ། གོང་ནས་
བསུ་བ་ལ། ར་ཛ་ཏ་ཆེན་དབེན་དང་། ཟམ་བྷའོ་གཉིས་སླེབས། འཇའ་
ས་ནི། རྒྱལ་པོའི་ལུང་གིས། དགེ་བའི་བཤེས་གཉེན་རང་བྱུང་རྡོ་རྗེ་ལ་་
གསོལ་བ། ངེད་ཀྱིས་མགོན་པོ་མངགས་ནས། ཁྱེད་ལེན་དུ་བཏང་བ་ཡིན་
པ་ལ། ངེད་ཀྱི་ལུང་ལ་ལོག་པ་མ་བྱས་པར་ཡོང་ཡོད་ཟེར་བ་ཐོས་པའི་དོན་ལ།
ར་ཛ་ཏ་ཚེན་དབེན་དང་། ཟམ་བྷའོ་གཉིས་མངགས་ནས། ཡི་གེ་རྟེན་དང་
བཅས་པ་བསྐུར་ཡོད། ཤིང་ཀུན་ཏུ་མ་བཞུགས་པར་ཟླ་བ་གཉིས་པའི་ཚེས་ཉི་
ཤུའི་ཁོངས་སུ་ཕོ་བྲང་དུ་སླེབས་པར་བྱོན། སྤྲེའུ་ལོ་ཟླ་བ་དང་པོའི་ཚེས་གཉིས་
ཀྱི་ཉིན་ཏའི་ཏུ་ན་ཡོད་དུས་བྲིས། ཞེས་མཆོད་པ་དང་བཅས་པ་བྱུང་། ལམ་
བར་ལ་ཞབས་ཏོག་གི་དོན་ལ་ཞིང་གི་མི་ཆེན་རྣམས་ཀྱི་བཀའ་ཤོག རྒྱལ་པོའི་
ལུང་གིས། ཅུང་ཞུ་ཞིང༌། ཅིའི་ཤུན། ལོ་གསུམ་པ་ཟླ་བ་དང་པོའི་ཚེས་
གསུམ། ཡེ་ཁ་ཁེ་ཤིག་གི་ཉི་མ་གཉིས་པ་ལ། ཁུའི་གང་གའོ་ན་གོང་མ་་
བཞུགས་པའི་དུས། ཟུར་གུར་ཆེ། ཅའུ་ཅུང་ཆིང་། མིང་ལིག་བྷོ་ ཁ།
བྷ་འོར། ཆེ་ཁེ་ལུ། ཨུལ་དུ་ཆེ། ག་ར་པ་དུར་རྣམས་ཡོད་པའི་དུས་སུ།
ས་ཏི་གཡིའུ་ཆིང་ལ། རྒྱལ་པོའི་ལུང་བྱོན་ནས། ཀརྨ་པཀྵི་རང་རྟ་ལ་འབྱོན་
གྱིན་ཡོད་ཟེར་ནས་གསེར་ཡིག་ཡོང་འདུག་པས། ཁྱེད་ཞིང་པས་སྔོན་ལ་བསུ་
བ་ཐོངས། ཁོ་རང་གི་རང་རྟ་རང་མཛོ་ལ་རྩྭ་ཆས་བྱིན། རང་རྟ་གང་ཆད་
257



སར་རང་རྟའི་ལུགས་བཞིན་འུ་ལག་བྱིན། བླ་མ་ཆེན་པོ་འབྱོན་པའི་ལུགས་
བཞིན་མི་དཔོན་རྣམས་ཀྱིས་བསུ་བ་གྱིས། ཉིན་པར་འཇའ་ས་ཕར་གྱི་ཟ་མ་
དང༌། ཞག་སར་མཆོད་པའི་ལུགས་བཞིན་དུ་སྤྲོད་དུ་ཆུག གོང་མའི་ལུང་
བཞིན་དུ། ངེད་ཞིང་གི་མི་དཔོན་རྣམས་ཀྱིས་ཡི་གེ་འགྲིམས་པ་ཡིན། ཞེས་
པ་སླེབས། ད་དུང་མཇལ་ཐུབ་ན་རྒྱལ་པོའི་སྐུ་ཚེ་ལ་ཅུང་ཟད་ཕན་པར་་་་
དགོངས་ནས་མགྱོགས་པར་བྱོན། མདོ་སྨད་ནས་བཟུང་། བསུ་བ་དང༌།
བཀུར་སྟི་ཆེན་པོ་རིམ་པར་བྱུང་། རྒྱ་བོད་ཀྱི་ལམ་དུ་འགྲོ་དོན་ཆེན་པོའང་
ཐོགས་མེད་དུ་མཛད། ཟླ་བ་བརྒྱད་པའི་ཚེས་བཅུ་གཉིས་ལས་གཡོ་བ་དང་
བར་གཅོད་ཀྱི་ལྟས་གཟིགས་པས། རྒྱལ་པོ་གནམ་དུ་གཤེགས་པ་མཁྱེན་ནས།
ཀྱིན་ཇང་ཧུར་སྒྲིབ་སྦྱོང་གི་ཆོ་ག་མཛད། རྒྱལ་བུ་རཏ་བྷིས་རྩ་བའི་བླ་མར་
ཁུར་ནས་ཀྱིན་ཅང་ཧུའི་ ཀར་སྡེ་བཙུགས། དེ་དུས་མནལ་ལམ་དུ་སྔོན་གྱི་
གདུལ་བྱ་རྣམས་ཀྱི་དོན་དུ་ནི། །ཕྱིན་ནས་སེམས་ཅན་རྣམས་ལ་ཕན་པར་
བྱས། །བར་དུ་གཅོད་པ་གང་ཡང་མི་འབྱུང་ཞིང་། །ཁྱོད་ཀྱི་བསམ་པ་་་
ཡོངས་སུ་རྫོགས་པར་འགྱུར། །ཞེས་ཆོས་སྐྱོང་རྣམས་ཀྱིས་བསྒྲགས་པ་གསན།
ཟླ་བ་བཅུ་པའི་ཚེས་བཅོ་བརྒྱད་ལ་ཕོ་བྲང་ཆེན་པོར་ཕེབས། དེའི་ཉིན་ཨེ་ལ་
ཐེ་མུར་ཐའི་ཤྲཱི་དང་། བ་ཡན་ཐའི་བྲི་བའོ་གཉིས་ཀྱིས་ཤེལ་གྱི་ཐོ་ལོག་ཐོགས་
ནས་འབྱོན་ལམ་ཕྱེ། མི་དཔོན་ཐམས་ཅད་ཀྱིས་བསུ་བ་དང༌། གཞན་ཡང་
མཆོད་པའི་བཀོད་པ་དུ་མས་མདུན་བསུ་བྱས། རྒྱལ་པོ་རིན་ཆེན་དཔལ་བློན་
པོ་དང་བཅས་པས་བཀུར་སྟི་ཆེན་པོས་མཆོད། རྒྱལ་པོ་བཙུན་མོར་བཅས་པ་
རྣམས་ལ་དབང་བསྐུར་མཛད་པའི་ཚེ། གནས་སྣང་ཐམས་ཅད་གསལ་བར་
མཁྱེན་པ་གཞན་ལའང་ཅུང་ཟད་གསུངས། ཕོ་བྲང་ཆེན་པོར་ཆོ་ག་མཛད་
པའི་ཚེ་མི་མ་ཡིན་གྱི་ཆོ་འཕྲུལ་གཟིགས་པས། རིན་ཆེན་དཔལ་རྒྱལ་པོའང་
བར་ཆད་འབྱུང་བར་འདུག་ཅེས་བློན་པོ་རྣམས་ལ་གསུངས། མེ་ཏོག་ལྡུམ་
258



རར་ཏི་ བྷི་ཆེན་པོ་ཀུན་དགའ་རྒྱལ་མཚན་པས་གདན་དྲངས། བཞུགས་་་་
གདན་ཆོས་རྗེ་པ་གོང་དུ་བཀུར། ཟླ་གཅིག་ནས་གོང་མ་གནམ་དུ་གཤེགས་ཏེ་
སྒྲིབ་སྦྱོང་མཛད། དེའི་གཅེན་ཐོ་གན་ཐི་མུར་སྨན་ཙེའི་ཡུལ་ཏེ། རྒྱ་ནག་
ཆེན་པོ་ན་བཞུགས་པ་རྒྱལ་སར་བསྐོ་བ་ལ། རྩིས་པ་རྣམས་ཀྱིས་ཟླ་བ་དྲུག་
འཐེན་ནས་བསྐོས་ན་སེ་ཆེན་དང་མཉམ་པ་འོང་ཟེར། ཆོས་རྗེས་ཀྱང་ལུང་
བསྟན་ཏེ། དེའི་རིང་ཨེ་ལེ་ཐེ་མུར་གྱིས་སྲིད་སྐྱོང༌། བྱ་ལོ་ཟླ་བ་དང་བོའི་ཉ་
ལ་རྒྱལ་པོ་ཆེན་པོ་ཐོ་གན་ཐེ་མུར་སྨན་ཙེའི་ཡུལ་ནས་ཏའི་ཏུའི་ཕོ་བྲང་ཆེན་པོར་
གདན་ཕེབས་བསུ་བ་ལ། སྐྱེ་བོ་བྱེ་བ་ཕྲག་དུ་མ་འཚོགས་པའི་ནང་དུ། ཁྲོམ་
ལ་སུས་ཀྱང་ལམ་མི་ཕྱེད་པ་ལ། ཆོས་རྗེ་ཐུགས་རྗེའི་བདག་ཉིད་དེ་ཉིད་ཞྭ་
ནག་གསོལ། མ་ཎིའི་དབྱངས་མཛད་ཀྱིན་བྱོན་པས། ཁྲོམ་ཐམས་ཅད་ཀྱིས་
གོ་སྐབས་ཕྱེ། སྤྲེལ་དཀར་གཟིམ་གུར་ཆེན་མོའི་མདུན་དུ། མིའི་དབང་པོ་
རྒྱལ་པོ་ཆེན་པོ་ཉིད་བྱོན་ནས། ཆོས་རྗེ་པ་ཉིད་བསུ་ཞིང་གུས་པ་ཆེན་པོས་
ཞབས་ལ་གཏུགས། མོས་གུས་དང་འབུལ་བ་བསམ་གྱིས་མི་ཁྱབ། གོང་མ་
ཐའི་ཧུའི་རྒྱལ་བརྒྱུད་དང་། ཨེ་ལེ་ཐི་མུར་ཐའི་ཤྲཱི་ལ་སོགས་མི་དཔོན་ཀུན་
གྱིས་དབང་བསྐུར་དང་ཆོས་ཞུས། མདོར་ན། མའི་དབང་པོ་བརྒྱུད་པ་བློན་
པོ་བཙུན་མོའི་ཚོགས་དང་བཅས་པས་ཆོས་ལུགས་སུ་དབང་བསྐུར་དང་སྒོམ་
ཞུས། འཇིག་རྟེན་ལུགས་ཀྱི་གྲོས་དྲིས། ཆོས་དང་འཇིག་རྟེན་གྱི་ལྟོས་ས་
ཐམས་ཅད་ཆོས་རྗེ་པ་ལ་བྱས་འབུལ་བ་དང་། བཀུར་སྟི་བསམ་གྱིས་མི་ཁྱབ་
ཉེ་གནས་གྲགས་བརྩོན་ཐའི་ཧི་དབེན་གྱི་ཆེན་དབེན་ལ་བསྐོས། མི་དཔོན་
མང་པོས། ཐའི་ཐི་ལ་ངན་བརྩམས་ནས་འཁྲུག་པ་ཆེན་པོ་ཡོང་བར་བྱུང་བ།
ཆོས་རྗེ་པས་ངེད་རང་འདོད་ཀྱི་བྱ་བ་ཅི་ཡང་མ་ཁུར་བར། ཁྱེད་རྒྱལ་བློན་ལ་
བསམས་ ནས་ཡོང་ བ་ ལ། ངེད་ ལ་ བསམ་ ན་ ཕན་ཚུན་འཁྲུག་ པ་ བཤོལ།
མཐུན་པར་གྱིས། ཞེས་སོགས་ཞལ་ཏ་བྱོན་ནས་བདེ་འཇམ་ལ་བཀོད། ལོ་
259



དེའི་ཟླ་བ་དྲུག་པའི་ཚེས་བརྒྱད་ལ་ཕོ་བྲང་ཤོང་ཏོར་རྒྱལ་པོ་ཆེན་པོའི་གོ་སར་
དབང་བསྐུར་ཏེ་ ཤིས་བརྗོད་མཛད། དེ་དུས་འཇིག་རྟེན་སྐྱོང་བ་ མང་པོ་་
འདུས་ནས་དགྱེས་པའི་རྣམ་འགྱུར་མཛད་པ་གཟིགས་པས། རྒྱལ་ཁམས་བདེ་
བའི་ལྟས་སུ་མཁྱེན་ཏེ། ཆོས་རྗེ་ཉིད་བཞུགས་རིང་རྒྱལ་ཁམས་བདེ་བའི་ཁག་
ཁུར་མཛད། མདོ་དབུས་ཀུན་ཏུ་འབུལ་བ་སྐྱེལ་བར་དཔོན་པོ་གྲགས་བརྩོན་
བརྫངས། སྐབས་ཤིག་ཕོ་བྲང་ཆེན་པོར་ཡོན་མཆོད་ཆེན་པོ་གཉིས་ཆོས་དང་
འཇིག་རྟེན་ཚུལ་གྱི་འཕྲོས་པ་མང་དུ་བྱུང་བ་ལ། རྒྱ་གར་དུ་སངས་རྒྱས་བྱོན་
ཚུལ། བཀའ་བསྡུ་རིམ་པར་བྱུང་བ། པཎ་གྲུབ་བྱུང་ཚུལ། བོད་དུ་ཆོས་
རྒྱལ་མེས་དབོན་རྣམས་ཀྱིས་བསྟན་པ་བཙུགས་ལུགས། དར་མས་བསྟན་པ་
བསྣུབས་པ། ཕྱིས་བསྟན་པ་དར་ཚུལ། ད་ལྟ་གཙུག་ལག་ཁང་དང་དགེ་
འདུན་གྱི་སྡེ། ཆོས་ལ་གུས་པའི་མི་དཔོན་འདི་དང་འདི་ལྟ་བུའོ། །ཞེས་
གསུངས་པའི་སྐབས་སུ། ཚལ་པ་སི་ཏུ་དགེ་སྦྱོང་ཆེན་པོའི་སྐུ་ཆེ་བའི་ཡོན་ཏན་
རྣམས་ཀྱང་གསུངས་པས། གོང་མ་མཉེས། གུ་ཤྲིའི་མིང་དང་། ཤེལ་གྱི་
ཐམ་ག་ཕུལ། །
དྲུག སླར་བོད་དུ་བྱོན་ཏེ་སྐུ་གསུང་ཐུགས་
ཀྱི་རྟེན་བཞེངས་པའི་ཚུལ།
ཤིང་ཁྱི་ལོ་ཟླ་བ་དང་པོའི་ཚེ་མནལ་ལམ་དུ་ནགས་ཚལ་དང་བཅས་པའི་
རིའི་ངོས་སུ་སྤྱན་རས་གཟིགས་ལ་འགྲོ་བ་རྣམས་ཀྱིས་མཆོད་པ་བྱེད་པ་གཟིགས།
དེའི་ཞལ་ནས་འདིར་མ་འདུག་པར་གངས་ཅན་གྱི་ཁྲོད་དུ་སོང་དང་། རང་
གཞན་ཀུན་ལ་ཕན་པར་འགྱུར་རོ་གསུངས་པ་གསན། ཐང་ལྷ་དང་བརྟན་མ་
བཅུ་གཉིས་སོགས་ཀྱིས་ཀྱང་བསྐུལ། རྒྱུ་དེས་བོད་ལ་འབྱོན་པའི་ཞུ་བ་མཛད་
260



པས། བྱོན་ཆོག་པའི་ལུང་བྱུང་བ་ལ། རྒྱལ་པོས་འོ་ན་ཚེ་ཆུ་འདོན་དུ་བྱོན་
ནས། ལོ་ གཉིས་ ན་ ཕྱིར་ ཕེབས་ པར་ ཞུ་ གསུངས་ པ་ ལ་ ཞལ་ གྱིས་ བཞེས།
བོད་ཙཱ་རི་གསར་རྙིང་དུ་གསེར་བྲེའི་གནང་སྦྱིན་ཉིད་ཀྱི་ཞལ་སློབ་མདོ་ཁམས་ཀྱི་
བླ་མ་ཏིང་འཛིན་བཟང་པོ་དང་། ཚལ་པ་སི་ཏུ་དགེ་སྦྱོང་ཆེན་པོ་ལ་སི་ཏུའི་
ཐམ་ཀ་སོགས་སྐྱོས་མའི་གནང་སྦྱིན་རྒྱུ་དང་། མཚུར་ཕུར། འཇའ་ཡན་དུ་
རྒྱལ་པོའི་དུས་མཆོད་དང་ཡིན་ཐང་འཛུགས་རྒྱུ་སོགས་བསྐུར། མཚུར་ལུང་
པ་སོགས་ཀརྨ་པ་ལ་གཏོགས་པའི་ལྷ་སྡེ་མི་སྡེ་ཀུན་དར་རྒན་དུ་ཕུལ། བོད་
སྤྱིར་སྐྱོས་མ་ལ་བོད་ཆོལ་ཁ་གསུམ་ལ། དཀར་ཐོག་མེ་ཏོག་འཆག་པའི་འཇའ་
ས་གཅིག ངོ་ལོག་རྣམས་ངོ་བལྟ་རུ་འཇུག་པའི་འཇའ་ས་གཅིག བོད་ལ་
ཕན་པའི་ཁྲིམས་སྡོམ་པའི་འཇའ་ས་གཅིག་རྣམས་ཕུལ། བསྟན་འགྱུར་་་་་
བཞེངས་པའི་རྒྱུ་དངོས་ཀྱི་གནང་སྦྱིན་སོགས་གཞན་ཡང་འབུལ་རྫོངས་བསམ་
གྱིས་མི་ཁྱབ་པ་བྱས། གོང་དུ་ཡོན་མཆོད་རྟེན་འབྲེལ་འགྲིག་ཅིང་སྐུ་ཁམས་
བཟང་ལ་འགྲོ་དོན་ཆེ། བོད་སྤྱི་ལ་དར་རྒན། ཚལ་པ་ལ་གནང་སྦྱིན་སོགས་
དང་བཅས་ཡར་འབྱོན་གྱིན་ཡོད་ཅེས་པའི་གཏམ་སྙན་སྐྱེལ་བར་ཆོས་རྗེའི་ཡིག་
མཁན་ལྷ་ས་བ་ཀུན་དགའ་དཔལ་སྔོན་ལ་བརྫངས། ཁྱི་ལོ་ཟླ་བ་ལྔ་པའི་ཚེས་
བཅོ་ལྔ་ལ་བཏེག རྒྱལ་པོ་ཆེན་པོ་བློན་པོའི་ཚོགས་དང་བཅས་པས་སྐྱེལ་ཐུང་
མཛད། སྐྱེལ་མ་ལ་མཁན་པོ་ཏི་ཤིའི་དབོན་པོ་དང་། རིན་ཆེན་དཔལ་ཐུང་
ཆེན་པོ་བཏང་། ཡར་ལམ་རི་བོ་རྩེ་ལྔར་ཕེབས། འཇམ་དཔལ་ལ་སོགས་པ་
བྱང་ཆུབ་སེམས་དཔའ་རྣམས་ཀྱི་འཕྲིན་ལས་ཀྱི་བཀོད་པ་གཟིགས། མི་ཉག་
མགོར་ཕེབས་པའི་ཚེ། མཁའ་འགྲོའི་ཆོ་འཕྲུལ་གྱི་ཉམས་དཔག་མེད་ཤར་
ཞིང་གདུལ་བྱ་རྣམས་ལ་ཆོས་མང་དུ་གསུངས། སྔོན་གྱི་ལྷ་ཁང་དང་གདན་ས་
རྣམས་གསོས། གདན་ས་པ་བསྐོས། ཟླ་བ་དགུ་པའི་ཚེས་གཅིག་ལ་སྤྱན་
རས་གཟིགས་ཀྱི་ཐུགས་རྗེས་གཞན་རྒྱུད་བྱིན་གྱིས་རློབ་པའི་རྟགས་སུ་བར་སྣང་
261



འཇའ་འོད་དུ་འཁྱིལ་བ་དང་། བཀའ་བརྒྱུད་བླ་མའི་གཟིགས་སྣང་ཡུན་རིང་
དུ་བྱུང་ཞིང་ཀུན་ཏུ་ཕེབས་པའི་ཚེ། བོན་པོ་རྣམས་ཀྱང་ལྷག་པར་གུས། དེ་
རྣམས་ཀྱིས་ས་ཆ་ཕུལ་བས་ལྷ་ཁང་ཆེན་པོ་བཞེངས། ཚ་འཕྲང་ལ་སོགས་པ་ངོ་
ལྟས། དེ་ནས་མི་ཉག་རིང་མོར་བྱོན། མི་སྐྱ་ཕལ་པ་གཅིག་གིས་གོས་ཀྱི་མཐུ་
བ་ནས་བཏོན་ནས་གསེར་སྲང་ཉིས་བརྒྱ་ཙམ་ཕུལ་ཞབས་ཏོག་དང་འགྲོ་དོན་
དཔག་ཏུ་མེད། མདོ་ཁམས་སུ་སྔར་གན་ཇ་བ་དང༌། མི་ཉག་མ་འཆམ་པའི་
དོན་ལ་དབུས་གཙང་གི་ཇ་པ་མཛོ་མགོ་སུམ་སྟོང་ཙམ་བསྐྱིལ་ནས་མི་ནོར་ཐམས་
ཅད་བསྡམས་ཡོད་པ། ཆོས་རྗེ་པས་གསུང་བྱོན་པས་ཚོང་པ་ཀུན་གྱི་སྲོག་ནོར་
ཐམས་ཅད་ཐོན། ཡར་ཕྱག་ཕྱི་ལ་ཁྲིད། རོང་པོ་དང་མི་ཉག་གི་ཁ་མཆུ་ཡང་
འདུན་མ་བྱེད་པའི་མི་བསྐོས། གནང་སྦྱིན་བཞག དེ་ལ་སོགས་པ་འཁྲུག་པ་
ཐམས་ཅད་བསྡུམས་ནས་བྱང་ཆུབ་ཀྱི་སེམས་ལ་བཀོད། རྒྱལ་བུ་ཆོས་དཔལ་
གྱིས་གཙོ་མཛད། མདོ་སྟོད་སྨད་ཀྱི་མི་དཔོན་ཀུན་གྱིས་འབུལ་བ་དང་བཀུར་
སྟི་བྱས། སྨར་ཁམས་སུ་ཆོས་སྐྱོང་ལ་གཏོར་མ་བཏང་བའི་ཚེ། འཕྲིན་ལས་
འགྲུབ་པའི་ལྟས་ཀྱི་ཁྱད་པར་གཟིགས། དེ་ནས་ཀརྨར་ཕེབས། གདན་སར་
ཕན་པར་དགོངས་ནས་ཀརྨ་རུ་འདེབས་པའི་ཞལ་བཀོད་མཛད། དེ་ནས་
དབུས་ཕྱོགས་སུ་ཕེབས་པའི་བར་དུ་འགྲོ་ཕན་མང་པོ་མཛད། ཚེས་གསུམ་
མཆོད་པ་ཞིག་གི་ཚེ་ཐང་ལྷ་དང་གངས་དཀར་ལ་སོགས་གཞི་བདག་རྣམས་ན་
བུན་བཞིན་དུ་སྣང་ཞིང༌། ད་དུང་རས་གཅིག་ཤར་ཕྱོགས་ཀྱི་གདུལ་བྱ་རྣམས་
ལ་ཕན་པར་འགྱུར་ཞེས་ཟེར་བ་གསན། །
ཤིང་ཕག་ཟླ་བ་བརྒྱད་པའི་ཉེར་ལྔ་ལ་འདམ་དུ་ཕེབས། ཟློན་ཝུའི་གསི་
དང༌ དབུས་ པ་ ཀུན་ འཛོམ་ སར་ འཇའ་ ས་ བསྒྲགས་ ཞག་ གསུམ་ བཞུགས།
གཟན་ཆ་ཆུང་ཞིང་སྐུ་སྐྱོས་ཆེ་བས་ཐམས་ཅད་མོས། ཟླ་བ་དགུ་པ་ལ་མཚུར་
ཕུར་ཕེབས། སྐབས་དེར་སླར་གོང་དུ་གདན་འདྲེན་ལ། གོང་མ་ཐའི་ཧུའི་
262



གསེར་ ཡིག་ པ་ བའོ་ དང༌། རྡོ་ རྗེ་ བརྟན་ གཉིས་ ཀྱིས་ ཞུ་ ཡིག་ ཨེ་ ཅི་ དང༌།
གསེར་བྲེ་གཅིག་གི་འབུལ་བ་དང་མཆོད་པ་ཁྱེར་བྱུང༌། བླ་མའི་དབོན་ཆོས་
དབང་དང༌། ཆོས་རྗེ་པ་རང་གི་མི་དཔོན་པོ་གྲགས་བརྩོན་ཡང་གོང་ནས་
མཚུར་ཕུར་སླེབས། ཆོས་རྗེ་པ་རང་གིས་བསྣམས་བྱོན་པའི་ཚལ་པའི་འཇའ་
ས་དང་། སླར་གོང་དུ་གདན་འདྲེན་གྱི་ཨེ་ཅི་འཚལ་པའི་གསེར་ཡིག་པས་ཁྱེར་
འོང་བའི་འཇའ་ས་རྣམས། དཔོན་ཆེན་དབང་ཕྱུག་དཔལ་བས་གཙོ་བྱས་མི་
དཔོན་ཀུན་འཛོམ་སར་བསྒྲགས། ཆོས་རྗེ་པའི་ཐུགས་དམ་བསྟན་འགྱུར་
གསེར་དངུལ་ལས་གྲུབ་པ། པོ་ཏི་བརྒྱ་དྲུག་ཅུ་གུང་ཐང་དུ་སི་ཏུ་དགེ་སྦྱོང་
ཆེན་པོ་ལ་ཆ་རྐྱེན་གནང་ནས་བཞེངས་བཅུག ཟླ་བ་བཅུ་གཅིག་པའི་ཚེས་བཅུ་
ལ་ལྷ་སར་ཕེབས། སྐབས་དེར་ཡང་གདན་འདྲེན་གསེར་ཡིག་པ། ནག་ཐེར་
གླེའུ་ཤེའུས། འཇའ་ས་དང༌། གསེར་བྲེ་གཅིག་གིས་མགོ་བྱས་མཆོད་པ་
ཁྱེར་ནས་སླེབས། སྔར་གོང་ན་བཞུགས་དུས་བསྣམས་བྱོན་པའི་ཕིང་གཅིག་
པའི་སི་ཏུའི་ཐོ་ཀ་བང་རིམ་གསུམ་པ་དངུལ་སྲང་བརྒྱད་ཅུ་རྩ་ལྔ་ལས་བརྡུངས་
པ། ཆོས་རྗེའི་ཕྱག་ནས་ཆེན་པོ་བ་ལ་གནང་། དེའི་སྐབས་སུ་དབེན་གྱི་མི་
དཔོན་ཐུང་ཙེན་དང༌། ནག་ཐེར་གླེའུ་ཤིའུ་ལ་སོགས་པ་མི་དཔོན་ཀུན་གྱིས་
པུས་མོ་བཙུགས་ནས་ལི་ཤང་བྱས། ་ དེའི་ཉིན་ཆོས་རྗེ་པ་གདན་འདྲེན་གྱི་་
འཇའ་ས་བསྒྲགས། དེ་ནས་གུང་ཐང་དུ་ཆོས་རྗེ་པའི་བཞུགས་ཁྲིའི་རྩར་ཆེན་
པོ་པ་བཞུགས་སྟན་སུམ་བརྩེགས་ལ་བཞུགས་ཆོག་པར་བྱུང་བ་ལ། རྒྱལ་པོའི་
མག་ པ་ རིན་ ཆེན་ དཔལ་ ཐུང༌ ཙེན་ ལ་ སོགས་ ཀྱིས་ པུས་ མོ་ བཙུགས་ ཤིང༌།
དཔོན་ཆེན་དང་དུ་དབེན་ཤ་ཀུན་ཀྱང་དེ་དང་འདྲ་བའི་བཀུར་སྟི་བྱས། ཆོས་
རྗེ་པ་ལ་རྒྱལ་པོས་བསྐུར་བའི་མཆོད་པ་དྲངས། སྐུ་སྐྱོས་ལ་གུང་ཐང་དུ་མང་
ཇ་དང་འབུལ་ཆེན་མཛད། དགེ་འདུན་སྤྱི་ལ་གསེར་བྲེ་གཅིག་ཕུལ། འགྲོ་
མགོན་རིན་པོ་ཆེའི་སྐུ་འདྲའི་དྲུང་དུ་དངུལ་གྱི་ཀོང་བུ་བཙུགས། ཚལ་པས་
263



ཀྱང་ཞབས་ཏོག་གཟབས་ཤིང༌། དབུས་པ་སྤྱི་འདེགས་བྱས། དེ་ནས་བསམ་
ཡས་མཆིམས་ཕུར་ཕེབས། ས་ཕྱོགས་འགའ་ཞིག་ཏུ་ཚེ་ཆུ་བྲུས་པ་ལ་སྙིགས་
དུས་སྐྱེ་བོའི་ཆགས་སྡང་དང་བར་ཆད་བྱུང་དོགས་ནས་མ་ཐོན་པའི་ཚུལ་དུ་
མཛད་ཅིང་། ཚེ་ཆུ་དངོས་རྫ་མོ་ཧཱུྃ་འདྲའི་གཤམ་ནས་ཡིན་ཡང་ཟེར། གང་
ལྟར་བསམ་ཡས་ཕུ་ནས་ཐོན་པ་སུས་ཀྱང་མ་ཚོར་བར་ཕྱག་ཏུ་བཞེས། དགུན་
དཔྱིད་ ཟླ་ བ་ དྲུག་ གི་རིང་ མཆིམས་ཕུ་ ཉིད་དུ་དབེན་ པ་ བསྟེན་པར་མཛད།
ཐུགས་དམ་འཕེལ་ཞིང་སློབ་དཔོན་པདྨ་དང་མཁའ་འགྲོའི་ཚོགས་ཀྱི་དག་སྣང་
མང་དུ་བྱུང་བ་མཁས་བཙུན་དུ་མ་ལ་ཕན་པའི་བརྡར་གཟིགས། བར་དུ་་
གཅོད་པའི་ཆོ་འཕྲུལ་ཏིང་ངེ་འཛིན་གྱིས་ཞི་བར་མཛད། བསྟན་འགྱུར་་་་
བཞེངས་ གྲུབ་ པ་ སོགས་ གླེགས་ བམ་ རྣམས་ ལ་ རབ་ གནས་ མཛད་ པའི་ ཚེ།
རྟེན་ལ་སངས་ རྒྱས་བྱང་སེམས་དཔག་མེད་ ཐིམ་ཞིང་ཆོས་སྒྲ་སྒྲོགས་པར་་་་་
གཟིགས།
བདུན། སླར་ཡང་གོང་མའི་ཕོ་བྲང་དུ་ཕེབས་
ནས་དགོངས་པ་ཆོས་དབྱིངས་
སུ་ཐིམ་པའི་ཚུལ།
མེ་ཕོ་བྱི་བའི་ལོ་སར་མཆིམས་ཕུར་མཛད། དཔོན་ཆེན་རྒྱལ་བ་བཟང་
པོ་གོང་དུ་འབྱོན་ཁར་ཆོས་རྗེ་པ་མཇལ། བར་ཆད་མེད་པའི་སྨོན་ལམ་དང་
ཆོས་འབྲེལ་ཞུས། རིན་པོ་ཆེ་པ་མཆིམས་ཕུ་ནས་ཕྱིར་ལམ་བྱི་ལ་སྐོར་ནས་སྐྱི་
སྨད་ལ་བྱོན། ཡང་སྐབས་དེར། གདན་འདྲེན་གྱི་གསེར་ཡིག་པ་ཚལ་པའི་
སྡེ་དཔོན་དོན་རིན། མི་ཆེན་ནམ་མཁའ་དཔལ་ཐུང་ཇིའི་ནུ་བོ་གཅིག་དང་
བཅས་ པས་ གོང་ མ་ ཐའི་ ཧུའི་ ཞུ་ ཡིག་ ཨེ་ ཅི། གསེར་ ཡིག་ སྒོར་ མོ་ དང༌།
264



གསེར་བྲེ་ནམ་བཟའ་དང་བཅས་པ་ཁྱེར་ནས་ཡོང་བ་ཟླ་བ་དྲུག་པ་ལ། སྟོད་
ལུང་མདར་ཆོས་རྗེ་དང་མཇལ། ཞུ་ཡིག་འབུལ་བཅས་རྣམས་ཕུལ། ཚལ་པ་
སི་ཏུ་ཆེན་པོ་ལ་གོས་དར་དགུ་ཚན་གཉིས་ཀྱི་གནང་སྦྱིན་བསྐུར་ནས། ཆོས་རྗེ་
པ་གདན་འདྲེན་པའི་གྲོགས་དན་གྱིས་གསུངས་པའི་ལུང་ཕེབས། ཡང་རྒྱལ་
བུས་གདན་འདྲེན་ལ་ཚང་ཇུ་ཆུ་ལ་ཞུ་ཡིག་འབུལ་བ་དང་བཅས་ཏེ་ སླེབས།
ཡང་ མགོན་ པོ་ གཡིའུ་ཆིང་ལ། འཇའ་ ས་འབུལ་ཆས་ བསྐུར་ ནས་ སླེབས།
འཇའ་ སའི་ཚིག་ནི། དཀོན་མཆོག་ གསུམ་ གྱི་བྱིན་རླབས་ལ་བརྟེན་ནས།
ཐའི་ཧོང་ཐའི་ཧུ་ངེད་ཀྱི་ཨི་ཇི། ཆོས་རྗེ་རིན་པོ་ཆེ་ཀརྨ་པའི་དྲུང་དུ། ན་
ནིང་བླ་མ་ཡར་འབྱོན་དུས་ཐུགས་དགོངས་བཟང་པོའི་སྒོ་ནས། རང་རེ་ལ་
ཕན་པའི་བྱ་བ་བཟང་པོ་བསྒྲུབས་ནས། མྱུར་དུ་ཕྱིར་འབྱོན་པར་ཞལ་གྱིས་
བཞེས་ཤིང༌། བླ་མ་བྱོན་ནས་ལོ་གཉིས་སོང་བ་ལ། བླ་མས་གསུངས་པའི་
ཆོས་དྲན་ཅིང་། བླ་མ་ལ་མོས་གུས་དང་དད་པ་ཡོད་པའི་དོན་ལ། སྔར་ཡང་
གདན་འདྲེན་གྱི་གསེར་ཡིག་པ་བཏང་ནའང་། ད་བར་དུ་འདིར་ནམ་ཆགས་
ཕེབས་ཀྱི་ཚིག་ཁ་གསལ་མ་ཐོས་པའི་དོན་ལ། ཡང་བླ་མ་གདན་འདྲེན་པ་ལ།
དགེ་བཤེས་དོན་རིན་གྱིས་མགོ་བྱས་གསེར་ཡིག་པ་རྣམས་བཏང་བདོག་པས། །
རང་རེ་ལ་བསམས་ནས། བསྟན་པའི་ཞབས་ཏོག་ལ་དགོངས་ནས་མྱུར་དུ་
འབྱོན་པ་བླ་མ་མཁྱེན། གལ་ཏེ་མྱུར་དུ་མ་བྱོན་པར་གསུང་ཐོག་ཏུ་མ་ཕེབས་
ན། དད་པ་དང་ལྡན་པའི་བུ་སློབ་རྣམས་ཀྱི་ཡི་ཆད་པ་དང་། གཞན་ཡང་
ཆོས་ལས་ལོག་པ་རྣམས་ཀྱིས་ཐོས་ནས། ཁོང་ལྟ་བུ་གསུང་ཐོག་ཏུ་མ་ཕེབས་ན།
གཞན་རྣམས་གང་ན་བདེན་ཟེར་ཞིང་། བསྟན་པ་ལ་གནོད་པས་གསེར་ཡིག་
འདི་རྣམས་སླེབས་པ་དང་། ངེད་ལ་བསམས་ནས་བསྟན་པའི་ཞབས་ཏོག་
དང་། སེམས་ཅན་གྱི་དོན་ལ་དགོངས་ནས་མྱུར་དུ་འབྱོན་པ་བླ་མ་མཁྱེན།
ཡི་གེ་གཟིགས་པའི་རྟེན་དུ་ནམ་བཟའ་ཆ་ཚང་གཅིག གསེར་བྲེ་ཆེན་གཅིག་
265



དང༌། མཆོད་པའི་ཆས་བསྐུར་བདོག བྱི་བ་ལོ་ཟླ་བ་དང་པོའི་ཚེས་བཅུའི་
ཉིན་པར་ཏའི་ཏུ་ནས་བྲིས། ཞེས་པ་འདུག འཇའ་ས། ཨི་ཇི་གུན་ཇིས་སྔ་
རྟིང་དུ་བྱུང་བ་རྣམས་བསྟོད་བཀུར་བསྔགས་གསུམ་ཁྱད་པར་འཕགས་པར་
འདུག་ཀྱང་ཀུན་བྲིར་མ་ལངས། དེ་ནས་གོང་དུ་ཐེགས་པའི་གྲབས་ཡུལ་་
མཛད་པ་ལ་མཚུར་ཕུར་བྱོན། བོད་ན་ཡོད་པའི་ཧོར་བོད་ཀྱི་མི་དཔོན་ཀུན་
གྱིས་ཞབས་ཏོག་དང་བཀུར་སྟི། བླ་མ་ཀུན་ལས་ལྷག་པར་བྱས། ཡུ་གུར་
རྒྱལ་པོའི་བརྒྱུད་གེབ་ཆག་སྟེ། ཕིང་ཆང་གིས་མཚུར་ཕུ་ནས་གདན་དྲངས།
བྱི་བ་ལོ་ཟླ་བ་བརྒྱད་པ་ལ་བྱོན་ནས་འདམ་དུ་ཕེབས། ཕིང་ཆང་དང་མགོན་
པོ་གཡིའུ་ཆིང་ལ་སོགས་པའི་གསེར་ཡིག་པ། སློབ་དཔོན་དོན་རིན། སི་ཏུ་
ཀུན་དགའ་རྡོ་རྗེ། སི་ཏུ་དབང་བརྩོན་སོགས་ལྷན་ཅིག་ཏུ་དབང་བསྐུར་ཞུས།
ཕིང་ཆང་དང་། སི་ཏུ་དཔོན་ཆེན་གདུག་རྩུབ་ནན་ལྟར་ཆེ་ནའང་། ཆོས་རྗེ་
པའི་ཞལ་མཐོང་བ་ཙམ་གྱིས་གདུག་པ་ཞི་ཞིང་ཅི་གསུང་སྒྲུབ་པར་གྱུར། ཏི་ཤྲཱི་
ཆེན་པོའི་ལུགས་བཞིན་སྐྱེལ་བསུ་དང་རྫོང་བ་གྱིས་གསུང་བའི་འཇའ་ས་ཕེབས་
ཀྱང་། གསེར་ཡིག་པའི་ཆ་རྐྱེན་མ་གཏོགས་གཟིན་ཆ་ཅི་ཡང་མེད་པས་མདོ་
དབུས་ཀྱི་མི་དཔོན་འཇའ་མོ་བ་དང་བཅས་པ་ཀུན་ལྷག་པར་དད་དེ། འབུལ་
བ་ཆེན་པོ་ཐམས་ཅད་ཀྱིས་བྱས། ཚེས་བཅོ་ལྔ་ལ་འདམ་ནས་གོང་དུ་ཐེགས།།
སྒོར་མོ་དང་འུ་ལག་ཕྱི་འགྲོ་ལ་སློབ་དཔོན་ཤེས་རབ་རལ་གྲི་བཞུད། །
ཤ་ཕོར་ཕེབས་ཚེ། གོང་མ་ཐའི་ཧུའི་ཞུ་ཡིག་ཨི་ཅི་དང་། གསེར་བྲེ་
ནམ་བཟའ་གསོལ་ཆས་དང་བཅས་པ་ཁྱེར་ནས། ཇོ་དན་སེང་གེ་རྒྱལ་མཚན་
དང༌། བཀྲ་ཤིས་དཔལ་བ་རྣམས་སླེབས་ནས་ཕྱག་ཏུ་ཕུལ། གོང་མའི་་་
འབུལ་བ་དང་། འཇའ་ས། འུ་ལག ཆོས་རྗེ་པ་རང་གིས་ཚད་གྱིས་ལ་གང་
དགོས་ཞོན་ལ་མྱུར་པོར་བྱོན། འདིར་ཉི་མ་སྔ་ཕྱི་ལའང་བླ་མ་ཕེབས་པ་ལ་
ཁྱད་ཆེ་བ་ཡིན། ཟེར་བའི་ལན་ཁྱེར་ནས། དབེན་པའི་བློན་ཁྲི་ཁ་རོང་དུ་
266



སླེབས། ཤིང་ཀུན་ཏུ་ཕྱག་ཕེབས་པ་ནས་བཟུང་ཁྲིམས་ར་ཐམས་ཅད་ནས་
བསུ་བ་དང༌། ཇ་འདྲེན་དཔག་མེད་རིམ་པར་བྱུང༌། ཁྱད་པར་མཁར་་་་
དཀར་པོ་ནས་གླང་པོ་ཆེའི་མ་ཧྭས་བསུ། ཇུ་ཇུ་མགོན་ཁང་དུ། མིའི་དབང་
པོའི་བློན་པོ་ཐའི་ཤྲི་བསུ་བ་ལ་སླེབས། དེ་ནུབ་དབང་བསྐུར་ཞུས། དེ་ནས་
ཕོ་བྲང་གི་ཁྲིམས་ར་ཐམས་ཅད་ཀྱི་མི་དཔོན། ཏའི་དབེན་གུ་ཤི། དཔོན་
ཆེན་རྒྱལ་བ་བཟང་པོ་སོགས་བླ་དཔོན། མི་དཔོན་ཐམས་ ཅད་བསུ་བ་ལ་་་
སླེབས། མདུན་བསུའི་བཀོད་པ་དཔག་ཏུ་མེད་པས་བསུ་ཞིང༌། མཐོང་དང་
བཀུར་ཆ་སྔར་བས་ཀྱང་ཆེ། །
ཟླ་བ་གསུམ་པའི་ཚེས་གཅིག་ལ་ཕོ་བྲང་ཆེན་པོར་ཕེབས། དེའི་ཉིན་
རང་ཕོ་བྲང་ནང་མའི་སྒོ་མདུན་དུ་རྒྱལ་པོ་ཆེན་པོ་བསུ་བ་ལ་བྱོན། གུས་པ་
ཆེན་པོས་ཕྱག་དང་ཞལ་མཇལ་གྱི་འབུལ་བ་བྱས། གོང་མའི་ཕོ་བྲང་དུ་ཞག་
བཅུ་གཅིག ཐའི་ཙིའི་ཕོ་བྲང་དུ་ཞག་བཅུ་གཅིག ཐ་ཤིའི་པར་ཞག་བཅུ་
བཞི་རྣམས་བཞུགས་ནས་སོ་སོར་དབང་བསྐུར་མཛད། དེ་རྗེས་ཕོ་བྲང་གི་
གསེར་ཁང་ནང་དུ་རྒྱལ་པོ་ཆེན་པོ་དང་། བློན་པོ་ཐའི་ཤི། ཆོས་རྗེ་པ་སྟེ་
ཡོན་མཆོད་གསུམ་མ་གཏོགས་གཞན་སུ་ཡང་མེད་པའི་སར་ཡོན་མཆོད་ཆེན་
པོས་བསྟན་པའི་སྐྱོང་བྲན་དང་། རྒྱལ་ཁམས་བདེ་ཐབས་ཀྱི་བཀའ་གྲོས་་་་
མཛད། དེའི་ཉིན་རྒྱལ་པོ་ཆེན་པོ་ལ་ཚེ་ཆུ་དྲངས་པས་ཧོར་གྱི་རྒྱལ་ས་མནན་
པ་ལ་སྐུ་ཚེ་རིང་ཤོས་སུ་བྱུང་། གསེར་བྲེ་བཞི་སོགས་འབུལ་བ་ཆེན་པོ་མཛད།
གདན་འདྲེན་གྱི་གསེར་ཡིག་པ་མགོན་པོ་གཡིའུ་ཆིང་ལ་གོ་ཆོད་པའི་མཚན་མར།
ཀྱིན་ཅང་ཧུའི་ཞིང་གི་གཙོ་བོ་ཕིང་ཆང་ལ་བསྐོས། གསེར་ཡིག་པ་ཀུན་ལ་ལས་
ཀ་སྤར་བ་སོགས་གནང་སྦྱིན་ཆེན་པོ་བྱས། དབྱར་དེ་ཐན་པ་ཆེན་པོ་བྱུང་བ་
ལ། གོང་ནས་ཆར་འབེབས་དགོས་པའི་ཞུ་བ་མཛད་པས། དེའི་ཉིན་རང་
ནས་ཆར་ཆེན་པོ་བབ་སྟེ་ཡིད་ཆེས་པས་འབུལ་བ་ཆེན་པོ་བྱས། རྒྱལ་པོ་ཆེན་
267



པོ། རྒྱལ་བུ། དཔོན་མོ། མི་དཔོན་ཐམས་ཅད་ཀྱིས་ཕྱོགས་སུ་མ་ཆད་
པར་གུས་པས་བཀུར། གན་པས་ཆའོ་བྲེ་སྟོང་ཚོ་གཉིས།. གན་ཆུང་བས་
ནས་བྲེ་སྟོང་ཚོ་གཅིག་གནང་ནས། ཏའི་ཏུར་ཞི་ར་མུན་གྱི་ཁང་སྐོར་ལ་ཀརྨ་
པའི་ སྡེ་གསར་བཞེངས་མཛད། དེའི་དཀྱིལ་ཁང་དུ་རྒྱལ་བ་རྒྱ་མཚོའི་ ལྷ་
ཚོགས། གཡས་གཡོན་དུ་བཀའ་བརྒྱུད་བླ་མའི་སྐུ་དང༌། བདེ་མཆོག་ལྷ་
ལྔའི་བློས་བསླང་ཆོས་སྐྱོང་དང་བཅས་པ་བཞེངས། ཤིང་ཀུན་ཏུའང་ཀར་སྡེ་
བཙུགས། མཚུར་ཕུའི་མགོ་བྱས་དབུས་གཙང་གི་འབྲེལ་ཡོད་རྣམས་ལ་བཀའ་
ཤོག་རྟེན་དང་འབུལ་བ་སྐྱེལ་བར་བསོད་ཡེས་མགོ་བྱས་བརྫངས། དེ་རྗེས་
འབྲི་རུ་བའི་སི་ཏུ་གྲུབ་ པ་བཟང་པོ། མཁྱེན་ཡོན་དགེ་བཤེས་ཚུལ་བཟང་་་
རྣམས་དབུས་གཙང་གི་དགོན་སྡེ་ཐམས་ཅད་དུ་ཡི་གེ་རྟེན་དང་འབུལ་བ་གཏོས་
ཆེན་བསྐུར་ནས་བརྫངས། ཆོས་རྗེ་པའི་སྐུ་དྲིན་ལས། འབྲི་ཕག་གི་རིན་པོ་
ཆེ་ལ་ཤེལ་གྱི་སྦྲེལ་ཁ། མཚུར་ཕུ་གདན་ས་བ་ལ་ཀརྨ་པཀྵིའི་གསེར་གྱི་ཐམ་ག་
གནང་། ་ཤང་ཏོར་བར་ཆད་ཀྱི་ལྟས་ཆེན་པོ་ཞིག་བྱུང་བ་སྤྱན་རས་གཟིགས་ལ་
གསོལ་བ་བཏབ་པས་མི་དཀར་པོ་འོད་ཀྱི་རང་བཞིན་ཅན་ཞིག་གིས། གོང་མ་
དང་ཆོས་མཛད་རྣམས་ལ་གནོད་པ་མི་འབྱུང་གསུང་བ་གསན།
གླང་ལོ་ཟླ་བ་བརྒྱུད་པ་ལ་གིམ་མི་ཤན་ཞེས་པར་ས་གཡོས་ཆེན་པོ་ཡོང་བ་
མཁྱེན་ནས། ཆོས་རྗེ་པ་ཁང་པ་ནས་ཕྱིར་བྱོན་ནས་ཐང་ལ་གཟིམ་གུར་མཛད་
དེ། གོང་མའང་གསུང་ལ་བརྟེན་ནས་གུར་མཛད། དེའི་ཚེ་ཚེས་བཅུ་བཞི་
ལ་ས་གཡོས་ནས་གོང་རྣམས་ཞིག་པས་རྒྱུ་ཐམས་ཅད་བྲོས་ནས། ཆོས་རྗེ་པ་ལ་
སྐྱབས་ཞུར་འོངས་པ་ཚོ་དང་། དཔོན་སློབ་མཆོད་ཡོན་རྣམས་ལ་གནོད་པ་
གང་ཡང་མེད། རྒྱལ་བློན་རྣམས་ལ་དཔལ་དུས་ཀྱི་འཁོར་ལོའི་དབང་སྐུར་
མཛད་པའི་ཚེ། རིན་པོ་ཆེ་དུ་མས་བརྒྱན་པའི་ཁང་བཟང་གི་དབུས་སུ་རིགས་
ལྔའི་སྐུ་དང་། མཁའ་འགྲོ་མ་དུ་མས་གར་བསྒྱུར་བ་ཡུན་རིང་གཟིགས། དེ་
268



ཉིད་ མི་ དབང་ འཁོར་ དང་ བཅས་ པ་ ལ་ ཕན་ པའི་ རྒྱུ་ མཚན་ དུ་ དགོངས།
སྐབས་དེར། རྒྱ་དང་མདོ་སྨད་པའི་བན་དེ་ངན་པ་འགའི་སྤྱོད་པ་ལ་བརྟེན་
ནས། ཆོས་ལ་མི་དགའ་བའི་མི་དཔོན་རྣམས་ཀྱིས་གྲོས་བྱས་ནས། བོད་མ་
གཏོགས་པ་ཕྱོགས་ཀུན་ལྷ་ཁང་དུ་མ་བཤིག བན་དེ་མི་གཙང་བ་རྣམས་མི་
སྐྱར་འཇུག་ཅིང་ཁྲལ་དམག་འགེལ་བར་ལུང་བསྒྲགས་པ་ལ། ཏི་ཤྲཱི་གུ་ཤི་་
གཞན་ཐམས་ཅད་ཀྱིས་ཞུས་པས་གྲུབ་པར། ཕོ་བྲང་གི་ཁྲིམས་ར་ཆེན་པོ་འུ་
མོན་གདོང་དུ་བླ་མ་མི་དཔོན་ཀུན་འཚོགས་པའི་སར། ཆོས་རྗེ་པས་རྟིང་ལ་
བྱོན་ནས། སྨད་ཕྱོགས་དེར་ཁྲིའུ་བཙུགས་ནས་བཞུགས་པས་བློན་པོ་ཆེན་པོ་
བ་ཡན་ཐའི་ཤིས་མགོ་བྱས་བློན་པོ་ཐམས་ཅད། དང་པོ་ཏི་ཤི་བཞུགས་སར་ཁ་
ལྟས་ཡོད་པ་ལ། སླར་ཕྱིར་འགྱུར་ནས་ཆོས་རྗེ་པ་བཞུགས་སར་འཚོགས་པ་ལ།
ཆོས་རྗེ་པའི་ཞལ་ནས། ཁྱེད་རྒྱལ་བློན་རྣམས་ཏི་ཤིས་གཙོ་མཛད། ངེད་
ཆོས་པ་རྣམས་དབང་མེད་དུ་བོས་ནས། འདིར་བསྟན་པའི་བྱ་བ་མི་སྒྲུབ་པའི་
ཁར། བསྟན་པ་བསྣུབས་ལུགས་འདི་འདྲ་བྱེད་པ་ཅི་ཡིན། ངེད་ཚོ་ཚེ་་་
འདིའི་ལྟོ་གོས་མ་ཕྱིད་པར་ཁྱེད་ཚོ་ལ་ཞུར་ཡོང་སྙམ་མམ། སྔོན་གྱི་སེ་ཆེན་
རྒྱལ་པོ་ལ་སོགས་གོང་མ་ཚོས་བྱ་བ་ནོར་ནས། ད་ཁྱེད་ཚོས་འཆོས་པ་ཡིན་
ནམ། རྒྱལ་པོའི་སྐུ་ཚེ་དང་། རྒྱལ་ཁམས་ཀྱི་སྤྱིའི་ཁག ཁྱེད་བློན་པོ་རེ་རེ་
ཙམ་གྱིས་ཐེག་པ་ཡིན་ན་ཁུར། ངེད་ཐམས་ཅད་བོད་དུ་འགྲོ་བ་ཡིན་གསུང་བ་
ལ་སོགས་བཀའ་བཀྱོན་མང་པོ་བྱོན་པས་ཀུན་སྐྲག་ནས། དེ་མ་ཐག་ལྷ་ཁང་
རྣམས་གན་པས་གསོ་ཞིང༌། བན་དེ་གཙང་མི་གཙང་སོགས་གནམ་མཆོད་པ་
ཐམས་ཅད་དར་རྒན་ལ་འདོན་པའི་འཇའ་ས་ཕྱོགས་ཐམས་ཅད་དུ་བསྒྲགས་
པས་རེ་ཞིག་དེ་ལྟར་འཇགས། བོད་ཆོལ་ཁ་གསུམ་ལ་དཀར་ཐོག་མེ་ཏོག་ལོ་
གསུམ་ཕྱེད་འཇག་གི་འཇའ་ས་དང་། དེའི་རྒྱབ་སྐྱོར་ཆོས་རྗེ་པའི་བཀའ་ཤོག་
དང་བཅས་པ་བསྒྲགས། གོང་མའི་གསུང་གིས་གཞན་བླ་མཆོད་ཐམས་ཅད་
269



ལ་སྦྱིན་བདག་དང་ས་ཆའི་ཞལ་ཏ་ཞུ་རྒྱུ་འདུག ཉིད་ལ་དེ་ལྟ་བུ་མེད་པ་ལགས་
སམ་ཞུས་པས། ཁོ་བོ་ལ་ཡང་ཤར་ཕྱོགས་ཀོང་པོའི་རྒྱལ་ཁམས་བྱ་བ་མི་ཁྱིམ་
འབུམ་ཕྲག་གཅིག་ཙམ་ཡོད་གསུངས། འོ་ན་དེའི་མི་དཔོན་ལ་ངེད་ཀྱིས་་་་
གནང་སྦྱིན་དང་ལས་ཀ་ཆེན་པོ་བྱེད་ཞུས་པས། དེ་ངེད་རང་གིས་ཐུགས་རྗེ་
ཆེན་པོ་ལ་གསོལ་བ་བཏབ་ནས་ཆོས་ཀྱིས་འདུལ་བ་ཡིན། ཡུལ་ཁམས་དེ་མི་
དཔོན་གྱིས་འདུལ་མི་ནུས་གསུངས། སླར་ཡང་ཧཱ་ཆིང་སང་ཟེར་བ་ན་་་
ཕྱོགས་ཀྱི་བློན་པོས་ངན་བྱས་ནས་གནམ་མཆོད་པ་རྣམས་ལ་རྩོད་པ་བྱུང་བས་
རྐྱེན་བྱས། ཆོས་རྗེ་པའང་ཅུང་ཟད་ཐུགས་ཆད་པའི་རྣམ་པར་གྱུར། སྤྱིར་
ཉིད་ཀྱི་གསུང་དང་། རྒྱུའི་རྩིས་མཁན་མཁས་པའི་རྩིས་ཡིག་ལ། སྐུ་ཚེ་རིང་
བའི་ལྟས་ཡོད་ཅིང་ ཚེ་ལ་དབང་བའི་གང་ཟག་ཡིན་པ་ལ། འོན་ཀྱང་
ཐུགས་འབྱུང་བས་དགའ་ལྡན་དུ་གཤེགས་པར་ བཞེད་དེ། སྟག་ལོ་ཟླ་བ་་་
གསུམ་པའི་ཚེས་བརྒྱད་ལ་རྒྱལ་བློན་ཀུན་འཛོམས་སར། རྣལ་འབྱོར་ང་ནི་
ནམ་མཁའི་སྤྲིན་དང་འདྲ་གར་འགྲོ་མི་ཤེས་པས། རྒྱལ་པོས་གཙོ་མཛད་ཁྱེད་
རང་རང་གི་ཆོས་ཀྱི་དོན་སྒྲུབ་པར་འདོད་པ་རྣམས་མྱུར་དུ་སྒྲུབས་ཤིག་གསུང་བ་
བྱུང་ཡང༌། སྔར་བོད་དུ་འབྱོན་གསུང་བའི་འཕྲོ་ཡིན་སྙམ་པ་མ་གཏོགས།
སྐུ་འདའ་བའི་གསུང་དུ་མ་གོ།
ས་མོ་ཡོས་ལོ་ཟླ་བ་ལྔ་པར་ཐན་པ་ཆེན་པོ་བྱུང་བ་ལ་ཀུན་གྱིས་གསོལ་བ་
བཏབ་པས་ཆར་ཆེན་པོ་འབེབས་པར་མཛད། དེ་ཚེ་ཚེས་ལྔའི་ཐོ་རངས་ལ་
མནལ་ལམ་གྱི་ཚུལ་དུ་ཞིང་ཁམས་བྲག་དཀར་པོ་འདྲ་བ་ཚད་མེད་པའི་རྩེར།།
རིགས་གསུམ་མགོན་པོ་ཡིན་དགོངས་པའི་མི་དཀར་ཆེན་པོ་གསུམ་གྱིས་སྙན་
པའི་གསུང་གིས་བོས་པའི་མོད་ལ། རྗེ་ཉིད་ཀྱི་སྐུ་མཁའ་ལྡིང་དབང་པོ་ལྟར་
གྱེན་དུ་བསྐྱོད་ནས་ཞིང་ཁམས་དཔག་ཏུ་མེད་པར་བགྲོད་པའི་ལྟས་གཟིགས་
ཤིང་དེའི་བསྟན་བཅོས་ཀྱང་མཛད། དེའི་སྐབས་མནལ་མ་ སད་པར་འོད་
270



གསལ་གྱི་ངང་ནས། ལྟ་བ་མཁའ་ལྟར་དག་པ་ལ། །རྣམ་རྟོག་མཚན་མ་མེད་
པ་ཡིན། །སྒོམ་པ་གསལ་སྟོང་འཛིན་མེད་པ། །མཁའ་ལ་བྱ་ལྟར་རྒྱུ་་་་
ཡིན། །སྤྱོད་པ་སྤང་བླང་བྲལ་བ་ལ། །བླང་དང་དོར་བ་མེད་པ་ཡིན། །ཨེ་
མ་སྐལ་ལྡན་སྐྱེས་བུ་རྣམས། །ཉམས་སུ་བླངས་ན་དེ་ལྟར་འབྱུང་། །ཞེས་རྡོ་
རྗེའི་མགུར་བཞེངས་པ། གསོལ་ཇ་བ་ཤཱཀྱ་སེང་སོགས་ཀྱིས་གསལ་པོར་ཐོས།
དེ་མ་ཐག་ནམ་མཁའ་ལས་ཆོས་ཀྱི་རྗེ་རིན་པོ་ཆེ་ཁམས་གསུམ་གྱི་མགོན་པོ་མྱ་
ངན་ལས་འདས་ཟེར་བའི་སྒྲ་ཆེན་པོ་དང་། ས་གཡོས་ཆེན་པོ་བྱུང་། ་
ཟླ་བ་ལྔ་པའི་བཅུ་བཞི་ལ་ཏའི་ཏུའི་ཕོ་བྲང་ནས་ཕྱགས་བཏེག ཆུ་ཚན་
ཁར་སྐུ་ཁྲུས་མཛད། ཁུ་བ་རྣམས་འཁོར་སློབ་སྐྱེལ་བསུ་བ་དང་བཅས་པས་
བཏུང་བའི་ཚེ། ཉམས་རྟོགས་བཟང་པོ་དང༌། བྱིན་རླབས་ཆེན་པོ་རང་
དབང་མེད་པར་བྱུང་། དེའི་ཉིན་ནས། ཕོ་བྲང་ཤང་ཏོར་མ་ཕེབས་ཀྱི་བར་
གྱི་ལམ་ལ། འཇའ་ཚོན་སྣ་ཚོགས་དང༌། འོད་དང༌། མེ་ཏོག་གི་ཆར་རྒྱུན་
མ་ཆད་པ་བྱུང༌། འཁོར་རྣམས་ཀྱིས་ལྟས་འདི་དག་ཅི་ཡིན་ཞུས་པས། དགེ་
བའི་བཤེས་གཉེན་གཅིག་གཤེགས་འདོད་པར་ཡོང་གསུངས། བསིལ་ ལ་་་་་
དབྱར་བཞུགས་གནང་བའི་ཕོ་བྲང་ཆེན་པོ་ཤང་ཏོར་ཕེབས་པའི་ཉིན། གོང་
མཐའི་ཧུ་བློན་པོར་བཅས་པ་ཐམས་ཅད་ཀྱིས་མདུན་བསུའི་བཀོད་པ་ཚད་མེད་
པས། ཕོ་བྲང་ནང་དུ་སྤྱན་དྲངས། གོང་མ། དཔོན་མོ། རྒྱལ་བ་རྒྱུད་
བློན་པོའི་ཚོགས་དང་བཅས་པ་ཐམས་ཅད་ཆོས་ཀྱི་བདུད་རྩིས་ཚིམ་པར་མཛད།
དེ་ནས་ཚེས་བཅུ་ནས་སྐུ་ཁམས་ཅུང་ཟད་ཟི། སྐབས་ཤིག་ཆོས་རྗེའི་མདུན་དུ།
རྒྱལ་བློན་བུ་སློབ་དང་བཅས་པས་བསྐོར་ནས་ཡོད་སར། བློན་པོ་ཆེན་པོ་བ་
ཡན་ཐའི་ཤིས་ཕྱག་འཚལ་ཞིང་ངུས་ནས། ཆོས་རྗེ་སྐུ་མྱ་ངན་ལས་མི་འདའ་
བར་བཞུགས་པར་ཞུ། ཞེས་ཞུས་པས། སེམས་དཔའ་ཆེན་པོའི་ཞལ་ནས་
བོད་དུ་འགྲོ་ནས་བསྟན་པ་དང་འགྲོ་བ་ལ་ཕན་པ་བྱེད་སྙམ་པ་ཡིན་ཏེ། ཁྱེད་
271



རྒྱལ་བློན་གྱི་བསོད་ནམས་ལ་མ་གྲུབ། ངའི་བཀའ་ལས་ཀྱང་ཅུང་ཟད་འདས།
ད་སྔ་ཕར་ཡང་སོང་ཟིན། ད་འདི་ཙམ་དུ་སོང་ནས་བཅོས་སུ་མེད་པས་ཞིང་
གཞན་དུ་འགྲོ། ཁྱེད་རྒྱལ་བློན་རྣམས་སངས་རྒྱས་ཀྱི་བསྟན་པ་དང་། རྒྱལ་
ཁྲིམས་ཆོས་བཞིན་སྐྱོངས་གསུངས། ཏའི་དབེན་གུ་ཤི་དཀོན་མཆོག་རིན་ཆེན་
གྱིས། ཆོས་རྗེ་གཤེགས་ན་བདག་ཅག་རྣམས་ཀྱིས་བསྟན་པ་ཇི་ལྟར་བསྐྱང་
ཞུས་པས། སྟག་ལོ་ཟླ་བ་གསུམ་པ་ལ་སྨྲས་པ་བཞིན་མཛོད་གསུངས། ཡང་
ཏའི་ དབེན་ གུ་ ཤིས། ཆོས་རྗེ་ རིན་པོ་ཆེ་ སྐུའི་སྐྱེ་ བ་ ཕྱི་ མ་ གང་དུ་འབྱོན།
བདག་ཀྱང་ཞབས་དྲུང་དུ་སྐྱེ་བའི་སྨོན་ལམ་འདེབས་པ་ཡིན་ཞུས་པས། ངེད་
ཤར་ཕྱོགས་ཀོང་པོའི་རྒྱལ་ཁམས་དང་ཁད་ཉེ་ས་ཞིག་ཏུ་ཡོང་། ཁྱེད་རང་དེར་
འདུན་པ་གཏོད་གསུངས། སློབ་མ་ཚོས་གསོལ་བ་བཏབ་ཞལ་ཏ་གནང་བ་ཞུ་
བྱས་ པས། ཆོས་ ལ་ བརྩོན་ པར་ གྱིས། བོད་ ཀྱི་ གདུལ་ བྱ་ ཀུན་ ལའང་།
སྔར་ཕག་ལོ་ནས་བྱི་བ་ལོའི་བར་ཁ་ཏ་བྱས་ཚར། དཔོན་སློབ་མྱུར་དུ་འཕྲད་
པར་བྱའོ་གྱིས། ཞེས་གསུངས། དྲུང་འཁོར་ཚོས་ཡི་གེར་བཏབ།
ཟླ་བ་དྲུག་པའི་ཚེས་བཅུ་བཞིའི་ཉི་མ་ཕྱེད་ཡོལ་བ་ན་བདེ་མཆོག་གི་བློས་
བསླང་གི་དྲུང་དུ་ཕེབས་ནས་ཕྱག་བསྐོར་མཛད། དེ་ནས་གདན་ལ་བཞུགས་
ཏེ་ནམ་མཁར་གཟིགས་ནས་ཕྱག་ཐལ་མོ་སྦྱོར་བར་མཛད། བཀའ་བརྒྱུད་ཀྱི་
བླ་མ་རྣམས་དང་ཡི་དམ་ ལྷ་ཚོགས་དཔའ་བོ་མཁའ་འགྲོ་དཔག་ཏུ་མེད་པ་་་་
འཚོགས་འདུག་པས། མཆོད་པ་རྒྱ་ཆེན་པོ་བཤམས་ལ་ཕུལ། ཞེས་ སློབ་
དབོན་འདུལ་འཛིན་ལ་གསུང་བྱོན། རྗེ་ཉིད་ཀྱིས་བདེ་མཆོག་གི་བདག་་་་
འཇུག་མཛད་ནས་བདུད་རྩི་ཕྱག་མཆོད་གནང་། བདུད་རྩི་དེ་ཀུན་ལ་དྲོངས་
ཞེས་གསུང་ནས་ཐམས་ཅད་ལ་དགྱེས་པར་མཛད། བདེ་མཆོག་གི་རྩ་སྔགས་
གསུང་བཞིན་པས་ཌ་མ་རུ་དཀྲོལ་ཏེ། གོ་ཤིའི་དབུ་མཛད་དྲུང་དུ་འདུག་པ་
རྣམས་ལ། རྣལ་འབྱོར་ང་ཞིང་ཁམས་གཞན་དུ་འགྲོ་བས་ཁྱེད་རྣམས་ཆོས་ལ་
272



བརྩོན་པར་མཛོད། ཅེས་གསུངས་ནས་དེ་ཉིད་དུ་མྱ་ངན་ལས་འདས་པའི་
ཚུལ་བསྟན།
སང་བཅོ་ལྔའི་ནུབ་མོ་ཟླ་བ་ཤར་བའི་ཚེ། གོང་མའི་ཕོ་བྲང་ནང་མའི་སྒོ་
སྲུང་བའི་རེས་པ་བརྗེ་བ་ལས་རེས་དཔོན་དུ་རན་ཐེ་མུར་གྱིས་ཟླ་བའི་སྟེང་དུ།
ཆོས་རྗེ་རིན་པོ་ཆེ་མཆོད་རྟེན་ནང་ན་སྐུ་དངོས་ སུ་ བཞུགས་ པར་ མཐོང་ སྟེ།
གྲོགས་ལ་སྦྲན་པས་རེས་པ་བཅོ་བརྒྱད་ཀྱིས་མཐོང་། གཉིས་ཀྱིས་མ་མཐོང་།
རེས་དཔོན་གྱིས་གོང་མ་ལ་ཞུ་བ་ཐེབས་པས། གོང་མ་དཔོན་བློན་ཕལ་ཆེར་
གྱིས་གཟིགས། གོང་མས་དེའི་ཡིན་ཐང་གཉིས་བཞེངས་ཏེ་སྐུ་འདྲ་ཟླ་ཞལ་མ་
ཞེས་སྐུ་དངོས་དང་བྱིན་རླབས་མཚུངས་པར་བྱེད། དེ་དང་མཚུངས་ པར་
སྔོན་ཉིད་ཀྱིས་སྲོག་བསྐྱབས་པའི་སོག་པོ་དཔོན་གཡོག་གསུམ་གྱིས་ཆུ་དོང་་་
འཇའ་མོར་བྱོན་པ་མཐོང་སྟེ་བོད་དུ་འགྲོ་གསུང་བ་དང་། ཟི་རའུ་རྡོར་སྐུ་
འཁོར་མང་པོ་ཅན་མདོ་ལི་ལ་ཆིབས་ནས་གོང་མཐའི་ཧུའི་སར་བཞུད་པ་ཧོང་ཧུ་
དཔོན་གཡོག་གིས་མཐོང་། སློབ་མ་ཞིག་ན་བའི་སར་བྱ་བཏང་གི་ཚུལ་གྱིས་
བྱོན་པ་འདུལ་བ་འཛིན་པས་ཀྱང་གཟིགས། རྩེ་ལྔའི་ཀར་སྡེར་སློབ་དཔོན་
སེང་གེ་ལ་སོགས་པ་བསམ་གཏན་པ་ཉི་ཤུས་སྣང་བ་མཐུན་པར་མཇལ་ཏེ་དགའ་
ལྡན་དུ་འགྲོ་གསུངས། བོད་དུ་རྟོགས་ལྡན་གྲགས་སེང་བས་རྗེ་ཟླ་བའི་སྟེང་ན་
ན་བཟའ་སེར་པོ་བཞེས་ནས་ཕར་བཞུད་ཚུར་བཞུད་མཛད་པ་དག་སྣང་དུ་་
གཟིགས་ ཤིང༌ ཞལ་ ཏ་ ཞུས་ པས། དགའ་ ལྡན་ དུ་ འགྲོ་ གསུངས་ པ་ དང༌། །
སེང་གེར་བཅིབས་ནས་མཁའ་ལ་བཞུད་པར་གཟིགས་པ་སོགས་དག་སྣང་གི་ངོ་
མཚར་དུ་མ་བསྟན། གདུང་ཞག་བཅུ་བཞིར་རྒྱལ་པོའི་འབྱོར་པ་ཆེན་པོས་
མཆོད་དེ་གོ་ཤྲི་དང་མི་ཆེན་ཐམས་ཅད་ཀྱིས་རྐང་ཐང་དུ་མདོ་ལི་ལ་སྤྱན་དྲངས་
ཏེ་ཉེར་ལྔ་ལ་ཙནྡན་དང་ཨ་ག་རུ་ནག་པོས་སངས་རྒྱས་དང་འཁོར་ལོས་སྒྱུར་
རྒྱལ་གྱི་གདུང་ལྟར་སྦྱངས། འཇའ་ཚོན་སྣ་ཚོགས་པས་ནམ་མཁའ་ཁྱབ་པའི་
273



གསེབ་ནས་དྲུང་གི་སྐུ་མང་དུ་སྣང་བ་ཕལ་ཆེར་གྱིས་མཐོང༌། ནམ་མཁའ་ལ་
ཨཱ་ལི་ཀཱ་ལིའི་སྒྲ་གྲག ཉེར་དྲུག་གི་ཉིན་གདུང་ཞལ་ཕྱེ་བ་ན་ནུབ་བྱང་ནས་
ཨུཏྤལ་སྤུངས་པ་འདྲ་བའི་སྤྲིན་འཇའ་ཚོན་གྱིས་བསྐོར་བའི་དབུས་སུ་ཆོས་རྗེ་
རིན་པོ་ཆེ་བཞུགས་པ་མང་པོས་མཐོང་ཞིང་སླར་ནུབ་ཕྱོགས་སུ་བཞུད་པ་མཐོང་།
ཚངས་བུག་ཏུ་བདེ་མཆོག་ལྷན་སྐྱེས། སྨིན་མཚམས་སུ་ཆོས་འབྱུང་བསྣོལ་མ་
ཡི་གེ་ལྔ་དང་བཅས་པ། སྲིན་མཛུབ་ཀྱི་རྐང་གི་ནང་དུ་ ཐུགས་རྗེ་ཆེན་པོ།
གཞན་ཡང་ལྷ་སྐུ་དང་ཡིག་འབྲུ་ཕྱག་མཚན་དུ་མ་ཡུངས་འབྲུ་ལྟ་བུའི་རིང་བསྲེལ་
ཁ་དོག་ལྔ་ལྡན་དཔག་ཏུ་མེད་པ་སོགས་ངོ་མཚར་གྱི་རྟེན་མཐའ་ཡས་པ་བཞག་
སྟེ། རྒྱ་ཧོར་བོད་མི་ཉག་གི་ཡུལ་ཐམས་ཅད་དུ་མཆོད་པའི་ཞིང་གཅིག་པུ་པར་
གྱུར་ཏོ། །
རྗེ་འདིའི་འདས་པ་དང་མ་འོངས་པའི་རྣམ་པར་ཐར་པའི་ཚུལ་ས་བོན་
ཙམ་དུ་འདི་ལྟར་གསུངས་པ་ཡོད་དེ། རྣམ་ཐར་ཞལ་གསུང་མ་ལས། རེ་
ཞིག་བར་སྐབས་ཚིགས་སུ་བཅད་པ་ནི། །ཆུང་ངུའི་དུས་ན་འདས་པའི་རྨི་ལམ་
ལྟར། །ཅུང་ཟད་གསལ་བར་ངག་ཏུ་བརྗོད་གྱུར་པ། །གཞན་གྱིས་གཏམ་དུ་
བརྗོད་པ་ལྟ་བུར་གྱུར། །བདག་ཉིད་ཆེན་པོ་འཕགས་པ་ཀླུ་སྒྲུབ་ཀྱི། །སློབ་
མ་པྲ་ཛྷཱ་ཨ་ལངྐ་ཞེས་པ། །རྒྱལ་བའི་བསྟན་ལ་ཞུགས་ཤིང་རབ་བྱུང་ནས། །
ངོ་བོ་གཉིས་མེད་སྨྲ་ལ་དད་པར་གྱུར། །གྲུབ་ཐོབ་ཆེན་པོ་མཚོ་སྐྱེས་རྡོ་རྗེ་
ཡི། །རྗེས་སུ་འཇུག་པ་ཀ་མ་ལདྷེ་ནུ། །དེ་ཡི་གཞུང་ལུགས་མཐོང་བར་གྱུར་
པ་ན། ། དེ་ནི་ཁོ་བོས་སྔོན་ཚེ་བྱས་སྙམ་བྱེད། །འཛམ་གླིང་ལྷོ་ནུབ་ཕྱོགས་
ཆར་བྱུང་བ་ཡི། །དྷར་མ་བོདྷི་ཞེས་བྱའི་ཐུགས་རྗེ་ཡིས། །མངའ་བདག་སྤྱན་
རས་གཟིགས་ཀྱིས་བྱིན་བརླབས་པ། །དེ་འདྲར་གྱུར་ཏོ་སྙམ་དུ་ཡང་ཡང་་
དྲན། །ཞི་བ་འཚོ་དང་སློབ་དཔོན་པདྨ་ཡི། །སློབ་མ་བཙུན་པ་རྒྱལ་་་་་
མཆོག་དབྱངས་ནི། །པདྨ་དབང་ཆེན་མངོན་དུ་གྲུབ་གྱུར་པ། །དེ་ནི་རྨི་ལམ་
274



བཞིན་དུ་དྲན་པར་གྱུར། །དེ་ཡི་འོག་ཏུ་ནུབ་ཕྱོགས་གྲོང་ཁྱེར་སྤྱོད། །ཡང་
ནི་དབུས་ཀྱི་ས་ཆར་བྱུང་གྱུར་པའི། །སྣེ་ཟུར་བ་དང་ཁ་རག་སྒོམ་ཆུང་གི །
ཆོས་འབྲེལ་ལྡན་སྙམ་ད་ལྟར་དོན་ཀུན་ཤེས། །རིན་ཆེན་གསལ་ཞེས་བྱ་བར་
གྱུར་པ་སྙམ། །ཆུང་ངུའི་དུས་སུ་དེ་སྐད་སྨྲས་པ་ཡིན། །རྒྱལ་བའི་སྲས་པོ་མ་
ཕམ་སྲས་གྱུར་པ། །སེང་གེའི་རྣམ་འཕྲུལ་དྷརྨ་ཀཱིརྟི་སྟེ། །དུས་གསུམ་མཁྱེན་
ཞེས་འཇིག་རྟེན་སྙན་པས་ཁྱབ། །དེ་ཡིས་བྱིན་རླབས་རྣམ་འཕྲུལ་སྤྲུལ་པ་
བཞིན། །དེ་ནས་བྱང་ཕྱོགས་སོ་མ་མཐའ་རུ་སྤྱོད། །རྒྱལ་བའི་བསྟན་ལ་བྱ་
བ་རྒྱ་ཆེན་མཛད། །བདག་ཉིད་ཆེན་པོ་དཔལ་ལྡན་ཀརྨ་པ། །དེ་ཡི་བྱིན་
རླབས་རྒྱུད་ལ་ཞུགས་པ་ལས། །དེང་སང་ཀརྨ་པ་ཡི་མཚན་སྒྲོགས་ཤིང་། ཞྭ་
ནག་ཅོད་པན་འཛིན་པ་གསུམ་པར་གྱུར། །ཞེས་དང་། རང་བྱུང་མིང་ཅན་
ཡིད་ཀྱི་ཀུན་རྟོག་ལ། །འདི་ནས་མ་འོངས་ཕྱི་མའི་དུས་ཀྱི་ཚེ། །བྱང་ཆུབ་
སེམས་དཔའ་སེང་གེའི་རྣམ་ཐར་བཞིན། །མ་ཕམ་ཆོས་ཀྱི་བླ་མ་བཞུགས་པའི་
ཚེ། །སྣ་ཚོགས་བཀོད་པ་ལྡན་པའི་གནས་གཞན་དུ། །འདུན་པས་འཕངས་
ཏེ་སྐྱེ་བར་བྱེད་པ་སྙམ། ་ །དཔལ་ལྡན་ཀརྨ་པ་ཡི་ལུང་བསྟན་དུ། །མ་འོངས་
འཁོར་ལོས་སྒྱུར་བའི་རྒྱལ་པོ་དུང༌་། བདག་ཉིད་ཆེན་པོ་བྱམས་པའི་ཆོས་
འཛིན་པ། །བརྒྱུད་པ་འདི་ལ་འབྱུང་ཞེས་གང་གསུངས་པ། །དེ་དང་ཕྱོགས་
མཐུན་བདག་ཀྱང་སྦྱོང་འགྱུར་ཞིང་། ་རྒྱལ་སྲས་རྣམས་ཀྱི་མཛད་དང་མཐུན་
པར་སྤྱོད། དེ་ནས་རེ་ཤིག་འོད་དཔག་མེད་པ་ཡི། །རྒྱལ་བ་དེ་ཡི་ཐུགས་
རྗེས་བསྐུལ་བ་དང་། སྤྱན་རས་གཟིགས་དབང་མཐུ་ཆེན་ཐོབ་ལ་སོགས། །
རྒྱལ་སྲས་རྒྱ་མཚོའི་རྣམ་ཐར་ལྟ་བྱེད་ཅིང་། །དེ་དག་མཛད་པ་མཐུན་པར་
འཇུག་པ་སྙམ། །བསྐལ་པ་བཟང་པོར་རྒྱལ་བ་རབ་འབྱུང་བ། །དེ་བཞིན་
གཤེགས་པ་སེང་གེ་ནས་བཟུང་སྟེ། །ཐ་མ་སྣང་བར་མཛད་པའི་བར་དག་
ཏུ། །ཆོས་འཛིན་ཞིང་ཁམས་སྦྱོང་བར་སྨོན་ལམ་བཏབ། །ཐམས་ཅད་ཡིད་
275



ཀྱི་གཟུགས་བརྙན་ཡིན་པའི་ཕྱིར། །དེ་དག་རྣམས་ཀྱང་འགྲུབ་པར་འགྱུར་བ་
ཡིན། །རྒྱལ་བའི་སྲས་པོ་མཐུ་ཆེན་མ་སྨད་པ། །འཇམ་དཔལ་གྱི་ནི་ཞིང་གི་
སྨོན་ལམ་བཞིན། །རྗེས་སུ་མཐུན་པར་ཡོངས་སུ་སྒྲུབ་བྱེད་ཅིང་། ཀུན་ཏུ་
གཟིགས་པའི་ རྒྱལ་བའང་མཐོང་བར་འདོད། །དེ་བཞིན་གཤེགས་པ་རྣམ་་
པར་སྣང་མཛད་ཀྱི། །ཞིང་ཁམས་རྒྱ་མཚོ་སྦྱོང་ཞིང་ལྟ་བ་དང་། །རྣམ་ཐར་
རྒྱ་མཚོའི་མཛད་པ་ཇི་བཞིན་དུ། །ཕྱོགས་བཅུའི་ཞིང་ཁམས་ནམ་མཁའི་་་
མཐའ་གཏུགས་པར། །སྒྲུབ་པར་བྱེད་པའི་སྨོན་ལམ་རབ་ལྡན་ཞིང་། །དུས་
རིང་བྱ་དཀའ་སེམས་ལ་མེད་པ་དང་། །ཐེ་ཚོམ་ཡིད་གཉིས་བློ་དང་རབ་བྲལ་
ཏེ། །རྒྱལ་བོ་རྒྱ་མཚོའི་ཐུགས་དང་མཐུན་པར་འཇུག ། འདི་ལྟར་མ་འོངས་
ཚུལ་ལུགས་བརྗོད་པ་འདི། ། །སེམས་ཀྱི་ཀུན་རྟོག་མྱུ་གུའི་རྒྱུ་ལས་ནི། །རྣམ་
དག་འབྲས་བུ་འགྲུབ་ཕྱིར་བྲིས་པ་ཡིན། །སྐལ་པ་དམན་ཞིང་བརྩོན་འགྲུས་
ཞན་པ་དང༌། །བློ་ཆུང་རྣམས་ཀྱིས་ཐོས་ན་ཐེ་ཚོམ་སྐྱེ། །བློ་ལྡན་རྒྱལ་བའི་
སྙིང་པོ་ལ་མོས་པ། །ཐེག་ཆེན་ཆོས་ཚུལ་རྟོགས་པར་འགྱུར་བ་རྣམས། །དུ་
བའི་རྟགས་ལས་མེ་བཞིན་ངེས་ཤེས་སྐྱེ། །འདི་ནི་རང་བྱུང་མ་འོངས་སྤྱོད་པ་
ཡིན། །ཞེས་སོ། །དེ་ལྟར་ཆོས་རྗེ་རིན་པོ་ཆེ་རང་བྱུང་རྡོ་རྗེའི་རྣམ་པར་ཐར་
པ་འདི་ནི། རྗེ་ཉིད་སྐུ་ན་ཕྲ་མོའི་དུས་ཀྱི་གསུང་། མཁས་བཙུན་གསེར་ཁང་
པས་ཟིན་བྲིས་སུ་བཏབ་པའི་རྣམ་ཐར་བར་དོ་མར་གྲགས་པ་དང་། ， དགུང་ལོ་
བཞི་བཅུ་ཡན་གྱི་རྣམ་ཐར་རྗེ་ཉིད་ཀྱིས་བདེ་ཆེན་དུ་མཛད་པ་དང་། དེ་ནས་
མྱ་ངན་འདའ་ཀ་ཚུན་གྱི་རྣམ་ཐར་ཕོ་བྲང་ཆེན་པོ་ཏའི་ ཏུར་མཛད་པ་དང༌།
མཛད་པ་ཐ་མའི་རྣམ་ཐར་མཁན་ཆེན་ཀུན་དགའ་འོད་ཟེར་གྱིས་མཛད་པ་དང་།
རྒྱ་ཡུལ་དུ་ཕེབས་ཀ་ཡན་གྱི་རྣམ་ཐར་མཁས་པ་ཤེས་རབ་རིན་ཆེན་གྱིས་ལྷ་སྟེང་
དུ་མཛད་པ་དང༌། ཡང་མཛད་པོ་མ་ངེས་པའི་རྣམ་ཐར་ཞིག་དང་། མཁའ་
སྤྱོད་དབང་པོ་དང་། གཙུག་ལག་ཕྲེང་བས་མཛད་པ་རྣམས་ལ་གཞི་བྱས།
276



ཚལ་པའི་དེབ་ཐེར་སོགས་ཡིག་ཆ་ཁུངས་བཙུན་གཞན་ནས་ཀྱང་ཁ་བསྐངས་ཏེ་
ཅུང་ཟད་རྒྱས་པའི་ཁུལ་དུ་སྦྱར་བའོ། །
བརྒྱད། རྗེ་འདི་བའི་གསུང་ལས་སྐྱེས་པའི་བུ་སློབ་
མཁས་ཤིང་གྲུབ་པ་རྣམས་ཀྱི་སྐོར།
ཞལ་སློབ་ནི་ཉིད་ཀྱི་བླ་མ་ཀུན་གྱིས་ཀྱང་ཚུར་ཆོས་གསན་ཏེ་གུས་པ་ཚད་
མེད་པར་མཛད། གསང་ཕུ་ནེའུ་ཐོག་གུང་ཐང་ཆོས་འཁོར་གླིང་བདེ་སྦྱོར་
ཟུལ་གསུམ་ལ་སོགས་པའི་གདན་ས་བ་སྔ་ཕྱི་དང་། སློབ་དཔོན་མཐའ་དག །
ཨོ་ཌན་པའི་སྤྲུལ་སྐུ། བྲམ་ཟེ་མགོན་པོ། རྨི་ལམ་འོད་གསལ་གྱི་རྩལ་མཉམ་
པ་རྟོགས་ལྡན་གྲགས་སེང་། རིག་པའི་རྩལ་རྫོགས་པ་རྟོགས་ལྡན་བསམ་རིན།
ནུས་པ་མཐར་ཕྱིན་པ་གཡུང་སྟོན་རྡོ་རྗེ་དཔལ། སྦས་པའི་བརྟུལ་ཞུགས་་་
མཐར་ཕྱིན་པ་རྒྱལ་བ་རི་ཁྲོད་པ། བརྒྱུད་པའི་གདམས་པ་ལ་མངའ་བརྙེས་པ་
རྟོགས་ལྡན་མགོན་རྒྱལ། མགྲིན་པ་ལོངས་སྤྱོད་ཀྱི་འཁོར་ལོ་ཁ་ཕྱེ་བ་རྟོགས་
ལྡན་ཀུན་གཞོན། ཕུག་པོ་ཆེ་པ། ལྷ་རྗེ་རྣམ་གཉིས། ཆུ་སྒོམ་པ། ཁོ་ཡེ་
དགེ་སློང་། ཁུ་ཡོར་རྟོགས་ལྡན། རྟོགས་ལྡན་ཁྲག་སྐྱུག་རྟོགས་ལྡན་ཏྲེ་ཧོ་བ།
རྟོགས་ལྡན་ཀྲེ་བོ། ཧོར་རྟོགས་ལྡན། རྗེ་རས་གཉིས། ཡེ་རྒྱལ་བ། ལྷ་
ཕུ་བ་ཀུན་ཡེ། བླ་མ་དར་ཞྭ། རྟོགས་ལྡན་དབང་ཕྱུག་བཟང་པོ། རྟོགས་
ལྡན་མགོན་ཡེ། ཉེ་གནས་ཙི་རོང་པ་དགེ་འདུན་དཔལ། ཉེ་གནས་ཡེ་ཤེས་
རྒྱལ་མཚན། སྟག་ཞིག་རས་པ། ནགས་མགོ་རིན་འབྱུང་བ། དྭགས་པོ་
ཤིག་ནད་པ། རྟོགས་ལྡན་ལྷ་རས་པ། གཙང་པ་ཚུལ་མགོན། ཤཱཀྱ་རྡོ་རྗེ།
ཨ་བྲག་ཆོས་ཀྱི་རྒྱལ་མཚན། ཚོང་དཔོན་ཡོན་རྒྱལ་བ། མཁར་ ཐོག་ པ་་་
གཞོན་ནུ་འབུམ། ཤེས་རབ་རིན་ཆེན། རྫོགས་ཆེན་པ་ཚུལ་བློ། བླ་མ་ཧེ་
277



རུ་ཀ་པ། ལྡོང་སྟོན་གཞོན་ནུ་འབུམ། སྤྱན་སྔ་རྡོར་རིན་པ། ཞ་ལུ་བ་ཆེ་བ་
དྷརྨ་པ། བླ་མ་དར་འབྱུང་། མཁན་རྫ་པར་བ། མཁན་ཆེན་གྲོ་མོ་བ།
བླ་མ་ཤེས་རབ་དོན་གྲུབ། རྒྱལ་སྲས་ཀུན་དགའ་བྱམས་པ། སློབ་དཔོན་
འཇམ་ ཉག ཀློག་སྐྱ་བཀའ་བཞི་པ་ སེང་གེ་ རྒྱལ་ མཚན། མངོན་ པ་བ།
སྨན་ལུང་བ། མཚུར་ཕུའི་གདན་ས་པ་གོ་ཤྲི་དྷ་རྨ་རཱ་ཛ། རྟ་རྣའི་གདན་ས་
པ་བསོད་རིན། གོའི་ཤྲི་ཀུན་དགའ་རྒྱལ་པོ། ཏའི་དབེན་གོའི་ཤི། མཚལ་
སིདྷུ་དགེ་སྦྱོང་ཆེན་པོ། གླིང་དྲུང་པ་ཏིང་འཛིན་བཟང་པོ། རྒྱ་སྟོན་ཀུན་
དགའ་བརྩོན་འགྲུས། ནེ་རིང་རིན་པོ་ཆེ་ཤཱཀྱ་མགོན་པོ། གཡག་སྡེ་པཎ་
ཆེན། དགེ་འདུན་སྒང་པའི་མཁན་པོ་མཁས་བཙུན་པ་སོགས་མཁས་ཤིང་
གྲུབ་པ་བརྙེས་པ་དང་། ཆོས་ཀྱི་རྔ་ཆེན་སྒྲོག་པ་དང་། ལུགས་གཉིས་ཀའི་སྒོ་
ནས་ཆེན་པོའི་གོ་སར་བཞུགས་པ་དང་། རྒྱ་དབུས་ཁམས་ཀོང་གི་གདན་ས་
སྐྱོང་བ་མང་པོ་དང་། ཀུན་མཁྱེན་དོལ་པོ་པ་ཆེན་པོ། སྙེ་ཐང་དུས་འཁོར་བ་
གྲགས་སེང༌། སྟག་ལུང་ཀུན་སྤང་རིན་པོ་ཆེ། རིན་པོ་ཆེ་གཡའ་བཟང་བ།
བླ་མ་རྔོག་སེང་གེ་སྒྲ་སོགས་ནི་དད་ཐོབ་ཆོས་ཀྱིས་འབྲེལ་པའི་སྐྱེས་ཆེན་ཏེ།
གཞན་ཡང་དྭགས་ཀོང་གཙང་དབུས་མདོ་ཁམས་སོགས་ཡུལ་གྲུ་མཐའ་ཡས་
པའི་རི་ཁྲོད་དབེན་ས་དག་ན་འདིར་རྗེ་རང་བྱུང་བས་ལོ་གསུམ་དང་བཅུ་གཉིས་
སོགས་བཞུགས་ཟེར་བ་ཡུལ་གྲུ་རེ་རེ་ན་མཐའ་ཡས་པར་སྣང་བས་ཐུན་མོང་གི་
སྐུ་ཚེའི་མཐོང་བ་དང་ཤིན་ཏུ་མ་མཚུངས་པས། སྐུའི་བཀོད་པ་ཁོ་ན་མཐའ་
ཡས་པ་ཞིག་བསྟན་པར་སྣང་ལ། སྒྲུབ་བརྒྱུད་ཀྱི་སློབ་མ་ལ་བལྟས་ན་ཁྲིད་ཁོ་
ན་བསྐྱངས་པ་འདྲ་བ། མཁས་པ་ཐོན་པ་ལ་བལྟས་ན་བཤད་པ་ཁོ་ན་མཛད་
པ་འདྲ་བ། སྒྲུབ་ གནས་ཚོ་ལ་བལྟས་ན་སྒྲུབ་ པ་ ཁོ་ ན་ མཛད་ པ་ འདྲ་བ།།
བསྟན་བཅོས་ཚོ་ལ་བལྟས་ན་ཐུགས་རྩོམ་ཁོ་ན་མཛད་པ་འདྲ་བ་བློས་གཞལ་བར་
མི་ནུས་པ་ཞིག་ཁོ་ན་སྣང་བས། སྤྱིར་སློབ་མའི་གྲངས་ནི་སུ་ཞིག་གིས་དཔོག་
278



པར་ནུས་ལ། ཁྱད་པར་ལྐོག་གྱུར་དུ་སྨིན་པར་མཛད་པའི་སློབ་མའི་ཚོགས་
ཀྱང་དཔག་ཏུ་མེད་པ་ཡོད་པར་མངོན་ནོ། །
དེ་ལ་སློབ་མ་རྣམས་ཀྱི་ཐུ་བོ་ཆེས་མཆོག་ཏུ་གྱུར་པ་ཞྭ་དམར་ཅོད་པན་
འཛིན་པའི་རབས་ཀྱི་ཕྲེང་བ་རྣམས་ལས་ཐོག་མར་གྱུར་པ། རྗེ་གྲགས་པ་སེང་
གེ་ནི་མདོ་ཁམས་སྒང་སྨད་དགེ་བསྙེན་རྡོ་རྗེ་དཔལ་བརྩེགས་གནས་པའི་ ཤར་
ཕྱོགས་དགེ་འདུན་གྱི་སྡེ་ཆེན་པོ་ཀོལ་ཏིའི་གཙུག་ལག་ཁང་དང་ཉེ་བའི་སྤོ་འབོར་
སྒང་ཆེན་ཕྱུ་ཡི་ཡུལ་ཤོལ་ལུང་ཤོལ་ཆུའི་འགྲམ་གྲོང་པ་ཞེས་བྱ་བར་གཡག་རུ་
རས་པ་ཉིད། སླར་ཡང་བསམས་བཞིན་སྲིད་པ་ཉེ་བར་བཞེས་པའི་ཚུལ་དུ་སྐུ་
འཁྲུངས་ཏེ། གདུང་རུས་ནི་སྦས་དབྲང་འགུ། དབྲང་འགུ་སྟག་ཆུང་ཡབ་
ཡུམ་ལ་སྲས་མིང་སྲིང་བཞི་ཡོད་པའི་ནང་ནས་རིན་པོ་ཆེ་བ་ཉིད་ཆེས་འོག་མ་
ཡིན་པར་འདུག ཡུམ་གྱི་ལྷུམས་སུ་ཞུགས་པའི་དུས་སུ། ཡུམ་ལ་རྨི་ལྟས་
བཟང་པོ་དང་། སྐུ་བལྟམས་པའི་ཚེ་ནའང་། ལྟེ་བ་བཅད་པ་དང༌། ཁར་
མར་བཅུག་པ་ཚུན་ཆད་དྲན་པ་ལ་སོགས་གཞན་ཡང་ལྟས་ཁྱད་པར་ཅན་བྱུང་བ་
ཡིན་པར་འདུག དགུང་ལོ་གཉིས་གསུམ་ནས་མནལ་འོད་གསལ་དུ་འགྲོ་བ་
བྱུང་སྟེ་ངོ་མ་ཤེས། དེའི་དུས་སུ་རྒྱལ་སྲས་སྤོམ་བྲག་པའི་བུ་ཆེན་བླ་མ་སེང་
རས་དང་མཇལ་ནས་བྱིན་རླབས་ཞུས་པས། ཁོང་གི་གསུང་ནས་བྱིས་པ་རང་
ཁྱད་པར་དུ་འཕགས་པ་ཞིག་འདུག་གསུངས། དེ་དུས་སྐབས་སྐབས་སུ་་་་
གཡག་རུ་རས་པ། བན་རྒན་སེ་བོ་དེ་ཡིན་སྙམ་པ་བྱུང་། དགུང་ལོ་བཞི་ལོན་
ཙ་ན་ཉི་མ་སྔ་དྲོའི་ཆ་ལ་མདུན་གྱི་ནམ་མཁའ་ལ་བདེ་གཤེགས་སྟག་ལུང་ཐང་པ་
དང༌། རྗེ་བཙུན་མ་སྒྲོལ་མ་གཉིས་བྱོན་ནས་ཕྱག་ཏུ་བུམ་པ་ཐོགས་ནས་དབང་
བསྐུར་བའི་སྣང་བ་བྱུང་། གཞན་རྣམས་ཀྱིས་གཉིད་ཡུར་བ་མཐོང་འདུག་
གསུངས། དགུང་ལོ་ལྔ་དྲུག་གི་དུས་སུ་རྗེ་བཙུན་མ་སྒྲོལ་མ་དཀར་ལྗང་གཉིས་
ཀྱིས་གཙོ་བྱས་པའི་ཡི་དམ་གྱི་ལྷ་མང་དུ་ཞལ་མཐོང་ནས། བྱིས་པ་ཟླ་བོ་་
279



རྣམས་ལ་བསྟན་པས་ཁོང་རྣམས་ཀྱིས་མ་མཐོང་བར་དབྲང་འགུ་ལྷ་མཐོང་འདྲེ་
མཐོང་དུ་བཏགས། ཡབ་ཡུམ་ན་རེ་བུས་འདྲེ་མཐོང་འདུག་པས་རིམ་གྲོ་ཞིག་
བྱེད་པ་དང་། བླ་མ་བློ་གྲོས་གྲགས་པ་ལ་ཞུ་དགོས་ཟེར་ནས་ཁོང་ལ་ཞུས་པས།
ཁོང་གི་གསུང་ནས་འདྲེ་མཐོང་བར་མི་འདུག་འདི་ལ་བཙུན་པ་བྱས་ན་ཆོས་པ་
བཟང་པོ་ཞིག་ཡོང་བར་འདུག་པས་ང་ལ་ཕུལ་གསུངས་པ་ལ། བྱིས་པ་ཆུང་
ངུའི་དུས་ནས་ཁོང་གི་དྲུང་དུ་བཞག ཁོང་ལ་རྟ་མགྲིན་ཇོ་བོའི་ལུགས་ལྷ་ལྔ་
ཞུས་ནས་བསྙེན་པ་བྱས། དབུའི་སྟེང་ན་རྟ་སྐད་འཚེར་བ་ལན་མང་དུ་ཐོས།
སྐབས་སྐབས་སུ་རྟ་མགྲིན་དངོས་ཡིན་སྙམ་པ་བྱུང་གསུངས། དེ་དུས་སྤྱི་ཁང་
དགོན་པར་ལོ་བཅུ་གསུམ་ལ། སློབ་དཔོན་བློ་གྲོས་གྲགས་དང༌། སློབ་་་
དཔོན་རྒྱ་རྗེ་སྟོན་པ་གཉིས་ལ་མཁན་སློབ་ཞུས་ནས་རབ་བྱུང་བྱས། མཚན་
གྲགས་པ་སེང་གེ་ཞེས་བྱ་བར་གྲགས།
ཉིན་ཞིག་གི་དུས་སུ་སློབ་དཔོན་བློ་གྲོས་གྲགས་པའི་གསུང་ནས། ང་
ཤིང་ཐོག་འདི་ལ་དགའ་བས་གྲགས་པ་སེང་གེ་སོང་ལ་ཤིང་འཐོག་ཅིག་ཐུས་ལ་
ཤོག་གསུངས། དེར་རི་ལ་ཕྱིན་ནས་བདེ་གཤེགས་སྟག་ལུང་ ཐང་ པ་དང༌།
ཁོང་གི་སློབ་མ་སྦས་ རིན་པོ་ཆེ་ལ་གསོལ་བ་འདེབས་ཀྱིན་ཕྱིན་པའི་དུས་སུ།
ཆར་ཟིམ་ཟིམ་ཞིག་བྱུང་ནས་བྲག་ཕུག་ཅིག་ཏུ་བསྡད་ཙ་ན། བདེ་གཤེགས་
རིན་པོ་ཆེ་དང་། རྗེ་བཙུན་མ་སྒྲོལ་མ་དཀར་ལྗང་གཉིས་ཞལ་མཐོང་ནས་ཏིང་
ངེ་འཛིན་བཟང་པོའང་བྱུང་། གཞན་ཡང་དེའི་དུས་སུ་སློབ་དཔོན་པས་མིའི་
སྲིའུ་གསོ་བ་རྣམས་སོས་མི་སོས་མཁྱེན་པ་བྱུང༌། ལན་ཅིག་ཁོང་ལ་རྒྱུགས་ལེན་
དུ་སོང་གསུངས་པ་ལ། ལ་དེའི་རྒྱབ་ན་མས་རྩམ་པ་དང་ཆུ་རྡོར་ཁྱེར་ནས་
ཕྲད་དུ་འོངས་པ་སྒྲིབ་པར་མེད་པར་ཤེས་པར་བྱུང་ནས། སློབ་དཔོན་པ་ལ་
ཞུས་པས་ཁོང་མཉེས་ཤིང་གཞན་རྣམས་ཡ་མཚན་དུ་གྱུར། ལར་དེ་དུས་རྗེ་
བཙུན་སྒྲོལ་མ་དང༌། ཡི་དམ་གྱི་ལྷ་མང་དུ་ཞལ་གཟིགས་ཏེ་སློབ་དཔོན་པ་ལ་
280



ཞུས་པས། ང་ལ་སྦས་རིན་པོ་ཆེའི་གསུང་ནས། ། ཕ་ཡུལ་དང་གཞན་དུ་མ་
འགྲོ་བར་ཁྱོད་ལོ་གསུམ་བསྒྲུབ་པའི་དམ་བཅའ་གྱིས་གསུང་བ་ལ། གསུང་
བཅག་ནས་ཕ་ཡུལ་དུ་འགྲོ་དགོས་པ་ཞིག་བྱུང་བས་དེ་མཁྱེན་ནས་མ་འགྲོ་བྱས་
པ་ཡིན་ཏེ། ད་ཁྱོད་ལ་སློབ་མ་མང་པོ་མི་ཡོང༌། བཟང་པོ་ཞིག་ཡོང་བ་དེས་
ཀྱང་ཁྱོད་ཀྱི་བརྒྱུད་པ་མི་འཛིན་པར་འདུག་གསུངས། སློབ་མ་བཟང་པོ་ཞིག་
ཡོང་གསུངས་པ་དེ་ཁྱོད་ཡིན་པར་འདུག་གསུངས། དེའི་དུས་སུ་ཡུལ་པ་་་
རྣམས་ན་རེ། དབྲང་འགུ་ལྷ་མཐོང་འདྲེ་མཐོང་འདི་ཡེ་ཤེས་པས་བྱིན་གྱིས་
བརླབས་པ་ཡིན་ན། བསོད་ནམས་འདི་ལས་ཆེ་བ་ཡོད་ཐང་། འཇིག་རྟེན་
པས་བྱིན་གྱིས་བརླབས་པ་ཡིན་ཟེར་ནས་ཐེ་ཚོམ་བྱེད་པ་བྱུང་བས། སློབ་་
དཔོན་པའི་གསུང་ནས། ཁྱོད་ཡེ་ཤེས་པས་བྱིན་གྱིས་བརླབས་པ་ཡིན་ཞིང་།
ཆོས་པ་བཟང་པོ་སེམས་ཅན་ལ་ཕན་ཐོགས་པ་ཞིག་ཡོང་བ་ངས་ཀྱང་ཤེས་ཏེ།
དྲུང་རིན་པོ་ཆེ་ཡེ་ཤེས་སེང་གེ་གྲུབ་ཐོབ་རྩོད་མེད་ཡིན་པས། ཁོང་གི་དྲུང་དུ་
སོང་ལ་ཡི་དམ་ལྷ་ཞལ་གཟིགས་ལུགས་འདི་རྣམས་ཞུས་གསུངས། ལར་བླ་མ་
བློ་གྲོས་གྲགས་པའི་དྲུང་དུ་ལོ་བརྒྱད་བཞུགས་ནས། ལོ་བཅུ་བདུན་ལ་ཕ་དང་
གཡོག་གཅིག་ལ་ཁྲེས་པོ་བསྐུར་ནས། ཡོན་པོར་ཕྱིན་པའི་ལམ་ཁར་ཁོང་་་་
གཉིས་ ན་ རེ། དྲུང་ རིན་ པོ་ ཆེ་ དེ་ དབུ་ ཞྭ་ དང་ ན་བཟའ་ ཅི་ འདྲ་ གསོལ།
མཇལ་ཁ་ཨེ་འོང་རང་རེ་རྣམས་ལ་ཟ་མ་ཇི་འདྲར་སྟེར་བར་འདུག་འདྲིར་བྱུང༌
བ་ལ། དྲུང་རིན་པོ་ཆེ་དབུ་ཞྭ་ནག་པོ་གསོལ། ན་བཟའ་བེར་ཐུལ་གཅིག་གི་
སྟེང་ན་རས་ཕྱམ་གཅིག་གསོལ་འདུག་མཇལ་ཁ་ཡོང་བར་འདུག་ཟ་མ་ཇ་ཐུན་རེ་
ལ་ཟན་ཞིག་སྟེར་བར་འདུག་བྱས་ནས་ཕྱིན་པས།. ངས་ཇི་སྐད་བྱས་པ་བཞིན་
དུ་བྱུང་བས་ཁོང་གཉིས་ང་ལ་བལྟས་ནས་དགོད་ཀྱིན་འདུག དེ་ནས་བླ་མ་
རིན་པོ་ཆེ་ལ་ཡི་དམ་ལྷ་ཞལ་གཟིགས་ལུགས་དང་རྒྱུ་མཚན་རྣམས་ཞུས་པས།
དྲུང་གི་གསུང་ནས་རྗེ་བཙུན་མ་ཞི་བར་འདུག་གམ་ཁྲོ་མོར་འདུག་ཞི་ཁྲོ་གང་
281



ཡིན་མི་ཤེས་ལགས་ཞུས་པས། སྤྱན་གསུམ་འདུག་གམ་གཉིས་འདུག་གསུངས་
པ་ལ་གཉིས་འདུག་ཞུས་པས། འོ་ན་ཞི་བར་འདུག དོ་ནུབ་ཁྱེད་རང་རྣམས་
ནག་ཚང་དུ་སྡོད་ངེད་ཀྱིས་རྨི་ལམ་བརྟག་ནས་ནངས་པར་གསལ་གསུང་བ་ལ།
ཚ་བའི་དུས་སུ་མཇལ་ཁྱོད་ཡི་དམ་ལྷས་བྱིན་གྱིས་བརླབས་འདུག གྲུབ་ཐོབ་
སུམ་ཕུལ་ཙམ་ཞིག་ཡོང་བར་འདུག ད་ངའི་རྩར་སྡོད་ལ་སྒྲུབ་པ་གྱིས་གསུང་
ནས། རྗེ་བཙུན་མ་བོ་སྐྱེད་མ་དང་། རྫོགས་རིམ་ལ་ཆོས་དྲུག་གནང་ནས་
བསྒོམས་པས་དྲོད་བཟང་པོ་བྱུང་ནས་རས་བུད་བྱས་པས་རས་པ་ཐམས་ཅད་
ལས་དབྲང་འགུ་རས་པ་བཟང་བར་འདུག་གསུངས་ནས་མིང་ཡང་དབྲང་འགུ་
རས་པར་བཏགས་གསུངས། དེ་དུས་ཆོས་སྐྱོང་བེར་ནག་ཅན་གྱི་རྗེས་གནང་
གནང༌། ཡོན་ པོ་ དང་ བསྐུག་ ལུང་ གཉིས་ སུ་ བསྒྲུབ་ པ་ བྱེད་ ཀུན་ བསྡད།།
སྐབས་སུ་ལུང་རྩེར་ཡང་ཐོག་རེར་བསྡད། བཙུན་ཆུང་བརྒྱད་ཅུ་ཙམ་རེ་ཡོད་
པའི་གྲལ་མགོར་བཞག་ནས་དབྱུང་འགུ་རས་པ་གྲུབ་ཐོབ་ཡིན་གསུངས་ནས་
གསོལ་རས་གནང་ཞིང་ཐུགས་རྩིས་ཆེ་བར་མཛད་དོ། །
དྲུང་རིན་པོ་ཆེའི་དབོན་པོ་བླ་མ་སྟོན་བྱང་པ་ཡབ་ཡུམ་གྱི་སར་གདན་
དྲངས་ནས་རྗེ་བཙུན་མའི་དབང་བསྐུར་དང༌། རྣམ་སྲས་ཀྱི་རྗེས་གནང་ཞུས།
དེ་ནས་ཁོང་གི་ཕ་ཁུ་དང་མི་གཞན་འགྲས་པས། » གནུབས་སངས་རྒྱས་ཡེ་ཤེས་
ནས་བརྒྱུད་པའི་གཤེན་རྗེ་ཁ་ཐུན་བུ་མོ་ལུགས་ལ་ནུས་པ་ཐོན་པའི་སྔགས་པ་
བདུད་མི་ཟན་གྱིས་རོང་ཚ་བཙུན་ སྒོམ་ བྱ་བ་ལ་བརྒྱ་འབུལ་ ཞིག་བྱས་ནས།
གཤིན་རྗེའི་སྒྲུབ་སྐོར་སྤ་ཏྲ་དང་བཅས་པ་ཞུས་ནས་སྒྲུབ་པས་རྟགས་དང་ནུས་པ་
ཐོན། དགྲ་རྣམས་ལ་ཤི་ཆད་དང༌། བཀྲ་མི་ཤིས་པའི་ལྟས་སྣ་ཚོགས་བྱུང་།
ནུས་པ་ཤིན་ཏུ་ཆེ་བར་གྲགས། ཡང་དེ་དུས་ཡུམ་གྱི་རྐང་པ་ཞ་ནས་ཅི་བྱས་
ཀྱང་མ་ ཕན་པ་ལ། རྟ་མགྲིན་དྲག་སྔགས་བརྒྱབ་ཅིང་བྱིན་བརླབས་བྱས།
ཕྱག་ནས་འཐེན་པས་ལངས་ནས་འགྲོ་ཤེས་པ་བྱུང་། །གཞན་ཡང་ཡུལ་དེ་ན་
282



རྡོ་ལུག་མགོ་ཟེར་བའི་ཀླུ་བདུད་གཞི་བདག་གཉན་པོ་ཞིག་གནས་པ་ཉིན་པར་
ཡང་མི་འགྲོ་མི་ནུས་པ་ཞིག་ཡོད་པའི་སར། རྗེ་ཉིད་དང་སྔགས་པ་ནུས་པ་
ཅན་དུ་གྲགས་པ་ཞིག་ཡོད་པ་གཉིས་ཀྱིས་ཕྱིན་ནས་བཏུལ་བས་ཀླུ་བདུད་ཀྱི་
གནོད་པ་རང་ཞི་ལ་སོང༌། ཡུལ་པ་རྣམས་ན་རེ་དེ་འདྲ་འདུལ་ནུས་པ་ཡ་
མཚན་ཆེ་ཟེར་ནས་ཐམས་ཅད་དགའ་བར་གྱུར། ལར་དེ་དུས་ནུས་པ་ཆེ་བ་
དང་སྒོམ་བཟང་བར་གྲགས་ཀྱང་དབུས་ལ་ཕྱིན་པའི་བཙུན་པ་རྣམས་ལ་རྩིས་ཆེ་
བ་ལ་བརྟེན་ནས་ དབུས་ གཙང་ ལ་ འགྲོ་བསམ་ནས་ ཡབ་ ཡུམ་ ལ་ ཞུས་པས།
ཡབ་ན་རེ་ང་ན་སོ་རྒས་པ་དང་། ཁྱེད་དབུས་གཙང་ལ་བྱོན་པས་མི་ཡོང་ཟེར་
ནས་འགྲོར་མ་སྟེར། དེའི་ནུབ་མོ་ཆོས་སྐྱོང་ལ་གཏོར་མཆོད་ཅིག་ཕུལ་ནས་
གསོལ་བ་བཏབ་པས། རྨི་ལམ་ན་ཆོས་སྐྱོང་བེར་ནག་ཅན། བླ་མ་དབང་
ཕྱུག་དཔལ་གྱི་ཆས་སུ་བྱས་པ་ཞིག་བྱུང་ནས། ད་རེས་ཁྱོད་དབུས་གཙང་ལ་
སོངས། ངས་ཡར་སྐྱེལ་བ་ཡིན། དབུས་གཙང་ལ་ལོ་བཞི་བཅུ་སྡོད། ད་
བཟོད་ངས་བསུ་བ་ཡིན་ཟེར། དེར་གཉིད་སད་པ་དང་བློ་བདེ་ནས་ཆོས་སྐྱོང་
ལ་གཏོར་མཆོད་བཟང་པོ་ཕུལ། ནངས་པར་ཕ་རྒན་ལ་ངེད་ད་རེས་དབུས་
གཙང་ལ་ཅིས་ཀྱང་འགྲོ་བས་བཀའ་གནང་དགོས་ཞུས་པས། ད་གྲོས་བྱེད་
དགོས་ལོ་གཅིག་ཙམ་སྡོད། རྒྱུགས་ཆུ་སེ་ཉག་འདྲ་བསྒྲུབས་ནས་དེ་ནས་འགྲོ་
བ་ཡིན་མོད་ཟེར། ད་རེས་ཟླ་བོའི་སྟབས་དང་བྱས་པས་མ་ཐོན་ན། དེ་ནས་
ཨེ་ཐོན་མི་ཤེས་པས། ད་ལོ་རང་འགྲོ་ཞུས་པས། དེ་ནས་ཡབ་ཡུམ་གྱིས་
རྒྱུགས་ཐེས་ལ་རྟ་བཟང་གཉིས། གླ་རྩི་རྒྱུ་ཆག་གཅིག གསེར་དངུལ་དམ་
དུམ་ཡོད་པ་ཀུན་བསྐུར་ནས་སློབ་དཔོན་རྒྱ་རྗེ་སྟོན་པ་དྲུང་ཆོས་རྗེའི་བསུ་བ་ལ་
བྱོན་པའི་ཕྱགས་ཕྱི་ལ་ཡོང་། ཀརྨ་ལྷ་སྟེང་དུ་དྲུང་ཆོས་རྗེ་རང་བྱུང་བ་དང་
མཇལ། དེ་དུས་ཆོས་ཀྱི་འབྲེལ་པ་ཙམ་ཞུས། དྲུང་ཆོས་རྗེའི་གསུངས་ནས་
ཁྱེད་རྣམས་སྔོན་ལ་དབུས་གཙང་ལ་སོངས། ངེད་རྟིང་ལ་སླེབས་པ་ཡིན་་་
283



གསུངས། དེ་དུས་སྟོད་ཧོར་ཡོང་ཟེར་བའི་སྐད་ཀརྨ་སྐོར་བ་རྣམས་ཀྱིས་ཐོས་
ནས་འུར་ཆེན་པོ་འདུག་པས། ཟླ་བོ་རིགས་གཅིག་ཡུལ་ལ་ལོག་རིགས་གཅིག་
ཡར་ལ་འགྲོ་བ་ཨེ་འཐད་དམ་ཟེར་ནས་སེམས་མ་བདེ་བས། ནུབ་ཅིག་ཐོ་
རངས་ཁ་ཙམ་ན་མི་ནག་པོ་དར་གྱི་གོས་གོན་པ་ཞིག་ན་རེ། ད་རེས་སྟོད་ཧོར་
མི་ཡོང་། དབུས་གཙང་ལ་འདེང་། ལམ་ལ་བར་ཆད་མེད་པ་ངས་བྱེད་པ་
ཡིན་ཟེར། དེའི་ནངས་པར་ཟླ་བོ་གཅིག་གཉིས་ལ། ངེད་ལ་རྨི་ལམ་འདི་
འདྲ་བ་ཞིག་བྱུང་བྱས་པས། ཟླ་བོ་ཀུན་ན་རེ་ཁྱེད་ཀྱི་དེ་ཆོས་སྐྱོང་གི་ལྟས་སུ་
འདུག སྔར་ཡང་ཁྱེད་ཀྱིས་གསུངས་པ་དེ་བདེན་པ་ཞིག་ཡོད་པས། ངེད་
ཀྱང་ཁྱེད་ཀྱི་ཟླ་ལ་ཡར་འགྲོ་ཟེར་ནས་འོང་བས་ལམ་ལ་བར་ཆད་མེད་པར་་
དགུང་ལོ་ཉི་ཤུ་རྩ་གསུམ་ལ་སྟོད་ལུང་མཚུར་ཕུར་ཕྱག་ཕེབས་སོ། །
དབུས་སུ་ཕྱག་ཕེབས་པའི་དུས་ཆོས་ཉན་བཤད་གར་དར་དྲིས་པས་་་་་
གསང་ཕུ་དར་ཟེར་ནས་གསང་ཕུ་ནེའུ་ཐོག་ཏུ་བྱོན་ཏེ། སློབ་དཔོན་འཇམ་
དབྱངས་ཤཱཀྱ་གཞོན་ནུ་དང་། སློབ་དཔོན་བློ་གྲོས་མཚུངས་མེད་ལ་ཕ་རོལ་ཏུ་
ཕྱིན་པ་དང་། ཚད་མ་ལ་སོགས་པ་ལ་སློབ་གཉེར་ལོ་དྲུག་གི་བར་དུ་མཛད།
དབུས་གཙང་གཉིས་སུ་གྲྭ་བསྐོར་བྱས་པས་ཕར་ཕྱིན་གྱི་སྟོན་པ་བཟང་བའི་ཐག་
ཆོད། ད་ལྟའི་སློབ་གཉེར་བྱེད་པ་རྣམས་ཀྱིས་ངའི་སློབ་གཉེར་བྱེད་པ་ངའི་
ཕྱེད་ཀྱི་དཀའ་ལས་ཀྱང་མི་ནུས་གསུངས། ལན་གཅིག་སྟག་ལུང་ལ་གྲྭ་བསྐོར་
ལ་ཕྱིན་དུས། བླ་མ་རྟོགས་ལྡན་མེས་གཞོན་པ་འཕན་ཡུལ་ན་བཞུགས་པ་དང་
མཇལ། ཞི་བྱེད་ངོ་སྤྲོད་ཅིག་ཞུས་པས་ཞག་བདུན་ཙམ་གྱི་བར་དུ་མི་འཆོར་
བའི་ཏིང་ངེ་འཛིན་བཟང་པོ་བྱུང་ནས། སློབ་དཔོན་བློ་གྲོས་མཚུངས་མེད་ལ་
ཞུས་པས། ཁྱོད་ལ་བསྒོམ་ཆེན་བྱས་ན། རྫུན་མ་ཆེན་པོ་ཞིག་འོང་བར་་
འདུག རྫུན་གྱི་གཏོང་ལུགས་འདི་རང་གིས་ཆོག་གསུངས་ནས་བཞད་གད་
མཛད། ཡང་ སྙིང་ པོ་ སླར་ འཇམ་ དབྱངས་ ཀྱི་ བློ་ འཕེལ་ བསྒྲུབས་ པས།
284



འཇམ་དབྱངས་སེང་གེ་དཀར་མོ་དྲིལ་བུ་གཡེར་ཁས་བརྒྱན་པ་ཞིག་ལ་ཆིབས་
ནས་མཁའ་ལ་བྱོན་པ་བདེ་ཆེན་གྱི་རྒྱབ་རི་ལ་བབ་པ་ཞིག་བྱུང་། དེ་ཕྱིས་བདེ་
ཆེན་དུ་སྒྲུབ་པ་བྱེད་པའི་བརྡར་འདུག ཡང་དེ་དུས་རྗེ་བཙུན་མ་སྒྲོལ་མ་དང་།
ཆོས་སྐྱོང་བེར་ནག་ཅན་གྱིས་བར་ཆད་བསལ་བའི་ལྟས་མང་དུ་བྱུང་། ཕ་འོང་
ཁར་ཕར་ཕྱིན་གྱི་གཞུང་ལ་བློ་བཤར་བརྒྱ་ཚད་བྱས་དུས་རྗེ་བཙུན་མ་ཞལ་ཡང་
ཡང་གཟིགས་གསུངས། དེའི་རྒྱུ་མཚན་ཕྱིས་གནས་ནང་གི་གཟིམས་ཁང་འོག་
མར་ལན་ཅིག་དར་རྒྱལ་བ་ལ་སློབ་དཔོན་དགེ་སློང༌། ད་མི་རྒས་པས་ཡི་དམ་
ལྷས་ཞལ་མི་སྟོན་པར་འདུག སྔར་བསྒོམ་བྱེད་ཁར་རྗེ་བཙུན་མ་རྒྱུན་དུ་ཞལ་
མཐོང་། དེ་ ཡི་ དམ་ ལྷས་ བསྒོམ་ ལ་ བསྐུལ་ བ་ ཡིན་ པར་ འདུག་ གསུངས།
ལར་དེ་དུས་བསྒོམ་ཞིག་མཛད་དགོངས་པ་ཡང་ཡང་བྱུང༌། སྔར་ཁམས་ནས་
ཁྱེར་འོངས་པའི་དངོས་པོ་རྣམས་ཀྱང་སློབ་གཉེར་བྱེད་པའི་བར་ལ་ཟད་ནས་
སྒོམ་རྒྱགས་ཀྱང་ཆེར་མེད། མཚུར་ཕུར་བླ་མ་བཀྲ་ཤིས་འབུམ་དང་། ས་
སྨད་པ་རྣམས་མ་འཆམ་པའི་བར་བྱས་པས་ཆོས་རྗེའི་གསུང་ནས་ཁྱོད་མི་བསམ་
པ་ཡོད་པ་ཞིག་འདུག་གསུངས་ནས་མཉེས་པར་བྱུང་། མི་ཚོའི་བྱེད་སྤྱོད་ལ་
ཡང་སྐྱོ་ཤས་སྐྱེས་ཏེ་ཇོ་མོ་ནང་དུ་བསྒོམ་ལ་འགྲོ་དགོས་སྙམ་པ་བྱུང་གསུངས།
དེའི་དུས་ཆོས་རྗེ་རིན་པོ་ཆེའི་གསུངས་ནས། དགེ་བཤེས་གྲགས་སེང་རང་
བདེ་ཆེན་དུ་བྱོན་ནས་བསྒོམ་བྱས་པས་དྲག་གསུངས། བསྒོམ་བྱེད་པའི་ཆོས་
རྒྱགས་ཆེ་བར་མེད་ཞུས་པས། རྒྱགས་འཐུད་ངེད་ཀྱིས་སྟེར་བ་ཡིན་གསུངས།
རྒྱགས་འཐུད་པ་པས་ཡེ་མེད་ཞུས་པས། ཆོས་རྒྱགས་ངེད་ཀྱིས་བྱེད་པ་ཡིན་
གསུངས་ནས་ལྟོ་གོས་ཆོས་གསུམ་གྱིས་བསྐྱངས། དགུང་ལོ་སུམ་ཅུ་ལ་བདེ་
ཆེན་དུ་བྱོན་ཏེ་ཆོས་དྲུག་གི་ཁྲིད་ཞུས་ནས། སེང་གེ་ལུང་དུ་དབྱར་ཞིག་བསྒོམ་
པའི་དུས་སུ། ཡིག་བརྒྱའི་ཁྲིད་ཉན་དུས་རྨི་ལམ་ཟིན་པ་བྱུང༌། སྣང་བ་
ཐམས་ཅད་རྒྱ་མཚོའི་དཀྱིལ་ལྟ་བུ་ལ། ཡི་དམ་གྱི་ལྷ་དང་ཆོས་སྐྱོང་གི་སྟོང་
285



གཟུགས་མང་དུ་ཤར། དེའི་དུས་སུ་གོ་བ་ལ་རྩ་རླུང་ཐིག་ལེ་བསྒོམ་པ་འདི་
བས། ཕ་རོལ་ཏུ་ཕྱིན་པ་ནས་བཤད་པའི་གཅིག་དང་དུ་མའི་ངོ་བོ་ཉིད་དང་
བྲལ་བའི་དོན་ལ་མཉམ་པར་བཞག་ན་དགའ་བར་འདུག་སྙམ་པ་བྱུང་ནས།
ཆོས་རྗེ་ལ་ཞུས་པས། རྩ་རླུང་ཐིག་ལེ་རྒྱུད་ཐམས་ཅད་ནས་ཟབ་པར་བཤད་པ་
དང་། ཐབས་ལ་གནད་དུ་བསྣུན་ན་ཤེས་རབ་མྱུར་དུ་རྟོགས་པའི་ཚུལ་དང་།
རྩ་རླུང་གི་ཡོན་ཏན་མང་པོ་གསུངས་པས། ངེས་ཤེས་ཁྱད་པར་ཅན་རྒྱུད་ལ་
སྐྱེས། རྩ་རླུང་བསྒོམ་པ་ལ་བྲོད་པར་བྱུང་ནས་ཞག་རེ་ལ་ལུས་སྦྱོང་སོ་བདུན་
མ་སུམ་བརྒྱ་རེའི་དམ་བཅའ་བྱས། རྒྱགས་དང་ལྟོ་གོས་ནང་སོ་ནས་ཟད་ལེན་
གྱིས་གསུངས་བྱུང་ནའང་། བླ་མའི་ཕྱག་རྫས་དེ་འཇུ་དཀའ་སྙམ་ནས་ཕལ་
ཆེར་དཀའ་ཐུབ་ལ་བརྟེན་ཏེ་བྱས། ཉིན་ཞག་གསུམ་གསུམ་ཙམ་ལ་ཟ་མ་་
ཐེངས་རེ་ལས་མེད་པའང་བྱུང་བས། ལུས་སྦྱོང་བྱེད་དུས་གློ་སྙིང་ཟགས་ནས་
འགྲོ་བ་འདྲ་བ་བྱུང་སྟེ། རླུང་རྩོལ་ལ་ཐོང་ལྷོད་མེད་པར་བྱས། དེའི་ནུབ་
གཅིག་གི་རྨི་ལམ་ན་བུད་མེད་ཅིག་གིས་ཤ་གཟུགས་གཅིག་བྱིན་ནས་ལན་གཅིག་
འདི་ཟོ། ད་བཟོད་ཟ་མི་ཐུབ་པ་ཡོང་བ་ཡིན་ཟེར། ནངས་པར་ཉེ་གནས་
སངས་ རྒྱས་ དར་ གྱིས་ ཤ་ གཟུགས་ གཅིག་ ཁྱེར་བྱུང་ ནས་ འདི་ གསོལ་ ཟེར།
ཕྱིས་སྔར་གྱི་རྨི་ལམ་བཞིན་དུ་བྱུང་གསུངས། ཡང་ནུབ་གཅིག་རྨི་ལམ་ན་སྤང་
གཤོང་ལེགས་པོ་གཅིག་ན་ང་འདུག་པ་ལ། སྤང་གཤོང་དེ་ལ་ལུང་པ་ཐམས་
ཅད་ཀྱི་ཆུ་འབབ་ཀྱིན་འདུག ཆུའི་སྒྲ་དེ་རྣམས་ཐམས་ཅད་ཌཱ་མ་རུའི་སྒྲར་
སོང་ནས་མནལ་སད་འདྲོགས་ལ་སྔར་གྱི་སྤང་གཤོང་དེ་མཚོའི་རྣམ་པར་འདུག་
པའི་སྟེང་ན། བཅོམ་ལྡན་འདས་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་
བཞུགས་འདུག་པ་མཐོང་། དེའི་དུས་སུ་སྣང་བ་ཐམས་ཅད་བདེན་མེད་དུ་
སོང་ནས་ཐུགས་དམ་ལ་བོགས་ཤིན་ཏུ་ཆེ་བ་བྱུང་། དེ་དུས་བདེ་ཆེན་བྱང་
གླིང་ན་ཡོད་པ་ལ་ཐ་མལ་གྱི་ཤེས་པ་འདི་མ་བསྒོམས་ན་བཟང་བར་འདུག
286



བསྒོམས་པས་སྤྱོད་བྱས་འདུག་སྙམ་ནས་བདེ་ཆེན་པ་བྱིན་པོ་ལ་ཡང་། ད་
ཐམས་ཅད་བསྒོམ་པར་ཞོག་ཟེར་དགོས་སྙམ་ནས། སྤྱིལ་པོའི་སྒོ་རྩར་ལན་
གསུམ་ཕྱིན་ནས་འབོད་པ་གཏང་དགོས་སྙམ་པ་ལ་དྲན་པས་ཟིན་ཏེ། གཞན་
རྣམས་ཀྱིས་ཁམས་འདུས་བྱུང་འདུག་ཟེར་གྱི་དོགས་ནས་ནང་དུ་ཡོང་། སང་
ཉིན་ཆོས་རྗེའི་དྲུང་དུ་ཕྱིན་ནས་ཞུས་པས། ཐ་མལ་གྱི་ཤེས་པ་འཆར་ལུགས་
ལེགས་ཏེ། ད་རུང་དྲོད་ཉམས་ཀྱི་འདྲེས་དུམ་པ་ཡོད་གསུངས། ང་རང་གི་
རྟོགས་པ་ལ་འདྲེས་རང་མེད་པ་ལ་དྲུང་ནས་ཀྱང་མ་དགོངས་སམ་སྙམ་པ་བྱུང་།
ཕྱིས་གསུངས་པ་མང་བར་འདུག་ཉམས་དེ་ལ་ཡལ་རྒྱུ་དུམ་པ་བྱུང་། དེ་དུས་
ཆོས་རྗེ་རིན་པོ་ཆེ་བླ་མ་སྙེ་མདོ་བ་ལ་མཚུར་ཕུར་དུས་འཁོར་གྱི་དབང་ཞུར་བྱོན་
པའི་ དུས་ སུ། ནུབ་ གཅིག་ རྨི་ ལམ་ བཟུང་ ནས་ དབང་ ལྟས་ ལ་ ཕྱིན་ པས། །
མཚུར་ཕུའི་གཞི་བདག་དེས་དབང་ཞུ་བ་རྣམས་ལ་བར་ཆད་བྱེད་པའི་ཕྱིར་མར་
མེ་གསུམ་བསད་བྱུང་བ་ལ། བླ་མ་སྙེ་མདོ་བས་མ་མཁྱེན་ཞིང་དྲུང་ཆོས་རྗེས་
མཁྱེན་ནས། དམ་ཚིག་རྡོ་རྗེ་ཕྱག་ཏུ་བསྣམས་ནས་སུམ་བྷ་ནི་གསུངས་པ་དང་།
བར་ཆད་བྱེད་པ་དེ་བྲོས་ནས་སོང་། གཞན་ཡང་དཀྱིལ་འཁོར་གྱི་བཅའ་ག་
དང་། དབང་ཞུ་བ་དུ་འདུག་རྣམས་ལེགས་པར་ཤེས་པ་བྱུང་། ཕྱིས་ཆོས་རྗེ་
དང་མཇལ་དུས་དེ་རྣམས་ཞུས་པས་ཁྱེད་ཀྱིས་གཟིགས་དེ་ཀ་བཞིན་བྱུང་། ད་
གསུམ་ཙམ་ལ་བར་ཆད་ཅིག་ཡོང་བར་འདུག ལར་ཁྱེད་ཀྱི་རྨི་ལམ་གྱི་རྩལ་
འདི་གྲུབ་ཐོབ་སྐྱེར་སྒང་པ་དང་མཉམ་པར་འདུག་གསུངས་ནས་ཤིན་ཏུ་མཉེས་
པ་བྱུང་། ཡང་ནུབ་གཅིག་རྨི་ལམ་ན་ཆོས་རྗེའི་གཟིམ་ཆུང་ན་ཚེ་དཔག་མེད་
ཀྱི་སྐུ་གཅིག་བཞུགས་འདུག་པ་ལ་སེར་དྲག་ཅིག་ཕོག་ནས་སྐུ་དེ་ཞིག་ལ་ཁད་པ་
ཞིག་རྨིས་པ། དྲུང་ཆོས་རྗེ་ལ་ཞུས་པས། འདང་ཞག་ཚེ་སྒྲུབ་ཅིག་བྱས་པ་
ཡིན་ཏེ། མཁན་པོ་ཆུ་མིག་པ་ལ་དབང་བསྐུར་ཞིག་བྱས་པས་བསྒྲུབ་པ་དེའི་
བར་ཆད་ཅིག་བྱུང་བ་དེ་ཁྱེད་ཀྱི་རྨི་ལམ་དུ་བྱུང་འདུག་གསུངས། ཡང་མཐའ་
287



བྲག་གི་སྲིན་མོས་སྒོམ་ཆེན་པ་རྣམས་ལ་བར་ཆད་བྱེད་ཀྱིན་འདུག་པས། རྨི་
ལམ་བཟུང་ནས་ཡི་དམ་ལྷའི་ཏིང་ངེ་འཛིན་གྱིས་བཏུལ་བས། མོ་ན་རེ་ང་ལ་
དུས་རྟག་ཏུ་གནོད་སེམས་ཀྱང་ཡོད་པ་ཡིན་ཏེ། དྲུང་ཆོས་རྗེ་དང་ཁྱེད་རྣམ་
གཉིས་ཀྱི་ཞལ་མཐོང་ཙ་ན་གནོད་སེམས་དེ་ཞི་བར་འདུག་ཟེར་ནས་དམ་ལ་
བཏགས། ཡང་ལན་གཅིག་རྨི་ལམ་ན་ལ་སྟོད་ཀྱི་རྒྱབ་གངས་རི་ཞིག་གི་རྩ་ན་
རྐྱ་མི་མང་པོ་འདུག་པ་མཐོང་ནས་དྲུང་དུ་ཞུས་པས། སྟོད་ཧོར་གྱི་སྐད་ཡོད་
པར་འདུག་ད་རུང་ལྟོས་གསུངས་ པ་ལ། རྨི་ལམ་བཟུང་ནས་བལྟས་པས།
ཕྱིར་ལོག་ནས་ཁོང་རང་གི་ཕོ་བྲང་དུ་སོང་། དེ་དུས་རྒྱལ་བུ་ཆོས་དཔལ་སྟོད་
ཧོར་ལ་འཐབ་ཏུ་སོང་བས་འཐབ་མ་དགོས་པར་ལོག་བྱུང༌། གཞན་བདེ་ཆེན་
དུ་བསྒོམ་དུས་ཉམས་ཀྱི་འཆར་ཚུལ་གཞན་གྱི་སེམས་ཤེས་པ་དང་། རྨི་ལམ་
འོད་གསལ་གྱི་གཟིགས་ཚུལ་མང་དུ་གསུངས་ཏེ་མདོར་བསྡུས་ཙམ་བཀོད་པ་
ཡིན་ཞེས་འབྱུང༌། དེ་དུས་ཉམས་དང་རྨི་ལམ་དུ་ཨུ་རྒྱན་དང་རྫོང་དྲུག་ལ་
ཕྱིན་པ་ཡང་ཡང་བྱུང་ནས་གནས་དེ་རྣམས་སུ་ཕྱིན་ན་ཐུགས་དམ་གྱི་བོགས་ཆེ་
བར་དགོངས་ནས། ཆོས་རྗེའི་དྲུང་དུ་ཨུ་རྒྱན་དང་རྫོང་དྲུག་ལ་འགྲོ་བར་ཞུས་
པས། ཨུ་རྒྱན་དུ་འགྲོ་བ་ལ་རྫུ་འཕྲུལ་ཐོབ་དགོས་གསུངས་ནས། རྗེ་བཙུན་
ཏེ་ལོ་པའི་གཏམ་རྒྱུད་ཀྱང་གསུངས། དེ་དུས་ཐུགས་དམ་ནི་ཆོས་དྲུག་དང་རྗེ་
བཙུན་པ་ལ་གཅིག་དྲིལ་དུ་བྱས་པ་ཡིན་ཏེ། རྒྱུ་མཚན་ཡང་། མགུར་ལས།
སྒོམ་ཆེན་གྲགས་པ་སེང་གེ་ངས། །གདམས་ངག་ནཱ་རོའི་ཆོས་དྲུག་ཞུས། །
གཏུམ་མོའི་བདེ་དྲོད་ནང་ནས་འབར། །རྣམ་རྟོག་བདེ་སྟོང་ངང་དུ་ཐིམ། །
ཞེས་གསུངས། ཕྱིས་ཀྱང་ཆོས་རྗེའི་དྲུང་དུ་ཨུ་རྒྱན་དང་ལ་སྟོད་ལ་འགྲོ་བའི་ཞུ་
བ་དྲག་པོ་བྱས་པས། ཨུ་རྒྱན་དུ་བྱོན་པ་མི་དགའ། རྫོང་དྲུག་ལ་གནས་སྐོར་
ཞིག་གྱིས། ཡར་ལམ་བླ་མ་བྱང་སེམས་པ་ལ་སྦྱོར་དྲུག་ཅིག་ཞུས་གསུངས་ནས་
བཀའ་གནང་། དེ་ནས་དྲུང་ཆོས་རྗེ་རུ་མཚམས་སུ་བྱོན་པའི་ཕྱག་ཕྱི་ལ་ཕྱིན་
288



པས། སྙེ་མོར་ཕྱག་ཕྱི་བ་རྣམས་ཀྱིས་སྐྱེལ་ཆང་ལ་ཆང་བན་ཆུང་དུ་དྲུག་ཅུ་
བདུན་ཅུ་ཞིག་བཏེགས་པ་འཐུངས་པས་བཟི་བའི་སྐྱོན་མེད་པ། ཉམས་ཤིན་
ཏུ་འུར་བ་བྱུང་ནས། ཌཱ་མ་རུ་དཀྲོལ་གྱིན་བྱོན་པས་དྲུང་ནས་དཔོན་སློབ་
རྣམས་ཀྱང་ཐུགས་གཡོ་བ་ཙམ་བྱུང་གསུངས། དེ་ནས་ཇོ་མོ་ནང་དུ་སང་སླེབ་
པའི་ས་ཞིག་ཏུ་གཟིམས་པའི་རྨི་ལམ་ན། ཇོ་མོ་ནགས་རྒྱལ་གྱི་གླིང་གསེབ་དེ་
མཛོ་སྣུམ་རལ་སིག་གེ་བ་མང་པོས་གང་བ་ཞིག་རྨིས། ཇོ་མོ་ནགས་རྒྱལ་གྱི་
གནས་དེ་ མཁའ་འགྲོས་བྱིན་གྱིས་བརླབས་པ་ཡིན་པར་འདུག་སྙམ་པ་བྱུང༌།
དེ་ནས་བླ་མ་བྱང་ཆུབ་སེམས་དཔའ་དང་མཇལ་དུས། མི་གཞན་ལ་དྲིས་པ་
སྐད་གསུངས་ནས་སྔར་ཁམས་སུ་བླ་མ་བསྟེན་ཚུལ་དང་། དག་སྣང་ ཤར་་་
ལུགས་ལམ་དུ་ཆོས་རྗེ་དང་མཇལ་ལུགས་མཚུར་ཕུར་སླེབས་དུས་རྟ་ཤི་བ་དང་།
ནེའུ་ཐོག་ཏུ་སློབ་གཉེར་བྱས་ལུགས། བདེ་ཆེན་དུ་བསྒོམ་བྱས་ལུགས་རྣམས་
ཞུ་མ་དགོས་པར་ཚུར་གསུངས། རང་རེའི་རྟོག་པ་ལ་སྒོམ་ཡུན་འདི་ཙམ་
མཛད་པ་ལ། མངོན་ཤེས་འདི་ཙམ་ཡོང་ཐང་། ངས་ལོ་གསུམ་བསྒོམས་པ་
ལ་ཡང་གསལ་སྣང་འདི་ཙམ་བྱུང༌། བྱང་ཆུབ་ཀྱི་སེམས་འདི་འདྲ་བ་ རང་
ཐུགས་ལ་འཁྲུངས་པ་ངོ་མཚར་རེ་ཆེ་སྙམ་པ་བྱུང་། དེ་ནས་བླ་མ་བྱང་སེམས་
ཆེན་པོས་ཕ་བུ་འཕྲད་པ་བཞིན་དུ་ཐུགས་ལ་བཏགས། ལྟོ་གོས་ཆོས་གསུམ་
གྱིས་བསྐྱངས། སྔར་གྱི་ཉམས་མྱོང་རྣམས་ཞུས་པས་ཤིན་ཏུ་མཉིས་ནས་བྱུང་།
ཁྱེད་རྗེས་དྲན་ལ་སླེབ་འདུག་སྟེ། ད་བཟོད་སློབ་མ་གཞན་ལ་སྟོན་པའི་དུས་སུ་
ཐམས་ཅད་མཁྱེན་དགོས་པས་རིམ་ཅན་དུ་བསྒོམ་གསུངས་ནས་དུས་འཁོར་
ཐུགས་དཀྱིལ་གྱི་དབང་དང་། སྦྱོར་དྲུག་གི་ཁྲིད་གནང་ནས་བསྒོམས་བླ་མའི་
གསུངས་ ནས་ འཁྲུལ་ འཁོར་ མ་ བྱེད་ པར་ དབེན་ གསུམ་ གྱིས་ གསུང་ནའང་།
སྔར་ནས་ཆོས་དྲུག་གི་འཁྲུལ་འཁོར་བྱེད་པའི་དམ་བཅའ་ཡོད་པས། ལྐོག་ཏུ་
འཁྲུལ་འཁོར་མ་ཆག་པར་བྱས། བླ་མའི་གསུངས་ནས་འཁྲུལ་འཁོར་བྱས་
289



པས་སྟོང་གཟུགས་ལ་གནོད་པར་འདུག་གམ་མི་འདུག་གསུངས། མི་གནོད་
པར་མེ་ལ་སྦྱད་པ་རྒྱབ་པ་བཞིན་དུ་སྟོང་གཟུགས་ལྷག་པར་ཆེར་འབར་བར་
འདུག་ཞུས་པས། ད་རྗེས་དྲན་ལ་སླེབ་འདུག་པས་རླུང་རྩོལ་དང་བསྲེས་པས་
ཆོག་གསུང་ནས་ཤིན་ཏུ་མཉེས་ཏེ། ་ མིང་ཡང་སློབ་དཔོན་ཕྱ་སྟོན་པ་ཞེས་བྱ་
བར་བཏགས། ཡང་བླ་མའི་དྲུང་དུ་བདེ་མཆོག་དྲིལ་བུ་པ་ས་ལུགས་ཀྱི་དབང་
བསྐུར་ཞུས་པའི་ནུབ་མོ། བླ་མ་བདེ་མཆོག་དངོས་སུ་མཐོང་། དེ་ལ་བརྟེན་
ནས་ཉམས་རྟོགས་པའི་བོགས་ཤིན་ཏུ་ཆེ་བར་བྱུང༌། ཡང་དེ་དུས་སྦྱོར་དྲུག་
བསྒོམ་ཞིང་མཉམ་བཞག་བྱས་པའི་དུས་སུ། ། ལུས་ཀྱི་རྩ་ཐམས་ཅད་དཀར་
ཤད་ཀྱི་མཐོང་བ་ཞིག་བྱུང་། རྩ་དབུ་མའི་ནང་ནས་སྲིན་བུ་མགོ་ཆུ་སྲིན་འདྲ་
བ་ལ་རྒྱབ་ཕྱོགས་ནས་ཟེ་བ་ཡོད་པ་འདྲ་བ་ཞིག་སྣ་སྒོ་ནས་ཐོན་ལ་ཁད་བྱུང་བ་ལ་
སྐྱུག་ལོག་པ་ཞིག་བྱུང་ནས། ནངས་པར་བླ་མ་ལ་ཞུས་པས་དེ་སྲོག་གི་སྲིན་བུ་
བྱ་བ་ཡིན། སྔར་ཆོས་རྗེ་ཀུན་སྤངས་ཆེན་པོའི་དུས་སུ་སྲོག་གི་སྲིན་བུ་ཐོན་པ་
ཞིག་བྱུང་། ད་ལན་ཁྱེད་ལ་བྱུང་སྲིན་བུ་འདི་འདོན་ནུས་ན་ཕྱི་ནང་གི་སྲིན་བུ་
ཐམས་ཅད་ཆད། བཅུད་ལེན་ཡང་འགྲུབ་པ་ཡིན་གསུངས། ཡང་ནུབ་་་
གཅིག་རྨི་ལམ་ན་གངས་རི་ཆེན་པོ་ཞིག་གི་རྩེ་མོ་ལ་ཕྱིན་པས། དེར་དྲུང་ཆོས་
རྗེ་བཞུགས་འདུག གངས་རི་དེའི་རྩེ་མོ་ནས་ལྷུང་ལ་ཁད་འདུག་པ་ལ་གཉིད་
སད་པ་དང་སྙིང་རྩ་འདར་བ་ཞིག་བྱུང་ནས། དེ་བླ་མའི་དྲུང་དུ་ཞུས་པས།
སྤྱི་གཙུག་ཧཱུྃ་གི་ཡི་གེ་རུ་རླུང་སེམས་ཀྱི་དྭངས་མ་འདུས་པ་ཡིན། དྲུང་ཆོས་རྗེ་
གཟིགས་པ་དེ་མོས་གུས་ཀྱི་བྱེད་པ་ཡིན། ལྷུང་ལ་ཁད་པ་དེ་རྩ་དབུ་མའི་ཡར་
སྣང་རླུང་སེམས་འདུས་པའི་སྟོབས་ཡིན་འདར་བ་དེ་རླུང་གི་བྱེད་པ་ཡིན་པས་ད་
ལྟ་ སྟངས་དམའ་བར་གྱིས་ལ། འོག་གི་བདེ་བ་ལ་ཤེས་པ་གཏོད་གསུངས།
དེ་ལྟར་བྱས་པས་ཤིན་ཏུ་ཕན་པར་བྱུང་། དེ་ནས་བླ་མ་བྱང་སེམས་ཆེན་པོ་ལ་
སྔར་ཆོས་རྗེའི་དྲུང་དུ་ཡང་ཞུས་ཡོད་པས། ཨུ་རྒྱན་དང་རྫོང་དྲུག་ལ་འགྲོ་བར་
290



ཞུས་པས། ཨུ་རྒྱུན་མི་དགའ་རྫོང་དྲུག་ཡངས་རྡོ་ཡིན་འདི་ཀར་བསྒོམ་་་་་
གསུངས། ཅིས་ཀྱང་འགྲོ་བར་ཞུ་བྱས་པས། སང་ཉིན་ཚོགས་སུ་བྱིན་པོ་ལ་
གསུང་བ་སྐད་མཛད་ནས་བཀའ་བཀྱོན་མཛད་དེ། གདམས་ངག་ཐམས་ཅད་
ནས། བཅའ་བ་ལུས་ཀྱི་གནད་ཟེར་བ་མ་གཏོགས་པ། འགྲོ་བ་རྐང་པའི་
གནད་ཟེར་བ་མི་འདུག ད་ལྟའི་སྒོམ་ཆེན་གཙང་ན་ཡོད་པ་རྣམས་ནི་དབུས་
སུ་རྒྱུག་ཇོ་བོ་ལ་མཇལ་འགྲོ་ཟེར་བར་འདུག དབུས་ན་ཡོད་པ་རྣམས་ལ་སྟོད་
ལ་རྒྱུག་རྫོང་དྲུག་བལྟར་འགྲོ་ཟེར་བར་འདུག བཤོལ་བཏབ་ཀྱང་མི་ཉན་པར་
སྐེ་ཆད་ཀྱང་འགྲོ་ཟེར་བར་འདུག་གསུངས། དེའི་ནུབ་མོ་ཐུགས་ཀྱི་དགོངས་
པ་ལ། ང་ལ་ནི་བླ་མ་འདི་ལ་འབུལ་རྒྱུ་ཨ་རུ་ར་ཞིག་ལས་མེད། ལྟོ་གོས་ཆོས་
གསུམ་གྱིས་བསྐྱངས་ནས་ཐུགས་ལ་འདི་འདྲ་བ་བཏགས་པ་ལ་གང་གསུང་བྱེད་
དགོས་སྙམ་པ་བྱུང་། ནངས་པར་བླ་མ་ལ་ཞུས། ད་ལན་རྫོང་དྲུག་ལ་ཕྱིན་
ནས་དེ་ནས་འདིར་སྡོད་པར་ཞུ་ཞུས་པས་ད་གཟོད་ཅིར་འགྲོ་མི་ཤེས། ད་ལོ་
རང་སྡོད་གསུངས་ནས་སྦྱོར་དྲུག་གི་གདམས་པ་བོད་དུ་འགྱུར་ཚད་ཆོས་རྗེ་ཀུན་
སྤངས་ཆེན་པོ་ལ་བཞུགས། དེ་ཚོ་རང་རེ་ལ་ཡོད་པས་ཁྱེད་སྒོམ་ཆེན་པ་ཁ་
ཡར་ལ་སྟོན་པ་ཡིན་གསུངས་ནས་བྲག་ ཕ་བོང་དུ་བྱོན་ཏེ། གདམས་ངག་
རྣམས་ཡོངས་སུ་རྫོགས་པར་གནང་། བླ་མ་གསུམ་གྱི་རྣམ་ཐར་ཡང་མཐར་
ཐོན་པ་ཡིན་གསུངས་ནས་སྐུ་མཚམས་མཛད། སློབ་དཔོན་ཕྱ་སྟོན་པ་ཡང་
རྫོང་དྲུག་གཟིགས་ལ། བླ་མ་རང་བྱུང་བ་ཇི་སྐད་གསུང་བའི་བཀའ་ལ་ཉོན།
ད་གཟོད་སློབ་མ་ལ་སྦྱོར་དྲུག་གི་ཁྲིད་ཀྱང་སྐྱོངས་གསུང་ནས་ཞལ་ཏ་མང་དུ་
མཛད། དེའི་དུས་སུ་ནུབ་ཅིག་རྨི་ལམ་དུ་ཨུ་རྒྱན་དུ་བྱོན་པ་དང༌། རྗེ་བཙུན་
མར་མཇལ་ལུགས་མགུར་གསུངས་པ་ནི། ནུབ་ཅིག་རྨི་ལམ་སྣང་བ་ལ། །ཨུ་
རྒྱུན་གནས་སུ་ཕྱིན་པ་རྨིས། །མི་རོ་རྟ་རོའི་ཁྲི་སྟེང་དུ། །ཡུམ་གྱུར་རྡོ་རྗེ་རྣལ་
འབྱོར་མ། །སྐྱིལ་ཀྲུང་ཕྱེད་པས་བཞུགས་པ་མཐོང་། །ཞེས་གསུངས། དེ་
291



ནས་ལ་སྟོད་ལ་བྱོན་ཏེ། ཡར་ལམ་དིང་རི་གླང་གོར་དུ་རིན་པོ་ཆེ་ཀརྨ་པའི་
སློབ་མ་འདམ་པ་ཞིག་པོ་དང་མཇལ་ནས་ཆོས་ཀྱི་གསུང་གླེང་མང་དུ་བྱས། ངོ་
མཚར་ཅན་ཞིག་འདུག་སྙམ་པ་བྱུང༌། དེ་ནས་ཡར་བྱོན་པའི་ལམ་དུ་ཤ་དུག་
གི་བསྙུང་གཞི་དམ་པོ་ཞིག་བྱུང་བ་ལ་བླ་མ་ལ་གསོལ་བ་བཏབ་པས་ཐོ་རངས་ཀྱི་
རྨི་ལམ་དུ་ཆོས་རྗེ་རྣམ་གསུམ་དང་། སྒོས་སུ་ཆོས་རྗེ་གསལ་བར་བྱོན་ནས་རྩ་
གཟིགས་ཁྱེད་ཀྱི་ནད་འདི་ལ་ཨ་རུ་ར་ཞིག་ཐོངས་གསུངས་པས། ནངས་པར་
ཨ་རུ་རའི་ཐང་བྱས་པས་དེ་མ་ཐག་ལ་སོས། དེ་ནས་རྒྱལ་གྱི་རྩིབས་རི་ལ་ཕྱིན་
ཏེ། ཐུགས་དམ་བྱས་པས་ཤིན་ ཏུ་བོགས་ཆེ་བར་བྱུང་ནས་མགུར་བྱས་པ།
གནས་ཆེན་རྒྱལ་གྱི་རྩིབས་རི་འདིར། །སྔོན་ཡང་གྲུབ་ཐོབ་བསམ་མི་ཁྱབ། །
ཀུན་གྱིས་དངོས་གྲུབ་ཐོབ་པའི་གནས། །མཐོང་བ་ཙམ་གྱིས་ཏིང་འཛིན་་་་
འཕེལ། །ད་ལྟ་སྒོམ་ཆེན་གྲགས་སེང་ང་། །གཅིག་པུར་ཡེངས་མེད་བསྒོམ་པ་
ལ། །ཉམས་ལ་ ཤར་ནས་མགུར་ཞིག་བྱེད། །ཅེས་གསུངས། ཡང་ནུབ་
ཅིག་གནས་དེར། རང་གཉིད་འོད་གསལ་དུ་སོང་བའི་ངང་ནས་ཆོས་རྗེ་རིན་
པོ་ཆེ་དང་མཇལ། ཆོས་རྗེའི་ལྟ་སྒོམ་སྤྱོད་གསུམ་གྱི་མགུར་གསུངས་པ་ལ།
གསོན་དང་སྐལ་ལྡན་གྲགས་སེང་ཁྱེད། །ནམ་མཁའ་འདི་ལ་ ཕར་བལྟས་་་་
པས། ། ལྟ་ བ་ རྐྱེན་ ཐུབ་ ཏུར་ གྱིས་ དྲན། ། ཞེས་ པ་ ལ་ སོགས་ གསུངས།
གཉིད་སད་རྟིང་ལ་ཏིང་ངེ་འཛིན་འཕེལ་བ་དང༌། མགུར་དེ་རྣམས་བློ་ལ་ས་
ལེ་འདུག ཕྱིས་ཆོས་རྗེ་དང་བདེ་ཆེན་དུ་མཇལ་དུས་ཚོགས་གྲལ་གཅིག་ཏུ་སྒོམ་
ཆེན་པ་ཁ་ཡར་ལ་ཞལ་ཏའི་མགུར་ཞིག་མཛད། སློབ་དཔོན་གྲགས་སེང་ཁྱེད་
ལ་སྟོད་བཞུགས་དུས་སྔར་བས་ཏིང་ངེ་འཛིན་འཕེལ་བ་ཅི་འདྲ་བྱུང༌། ཁྱེད་
ཀྱིས་ཀྱང་ཉམས་མགུར་ཞིག་གྱིས་གསུངས། དེ་དུས་སྔར་ཆོས་རྗེས་མནལ་
ལམ་དུ་གསུངས་པའི་མགུར་དེ་བྱས་པས་ངས་ཇོ་མོ་གངས་སུ་མགུར་བྱས་པ་དེ།
ཁྱེད་ཀྱིས་རྩིབས་རིར་ཐོས་འདུག ངས་གསོན་དང་འདིར་བཞུགས་སྒོམ་ཆེན་
292



རྣམས་བྱས་པ་དེ། ཁྱེད་ཀྱིས་སྐལ་ལྡན་གྲགས་སེང་ཁྱེད་བྱ་བར་གོ་འདུག །
གཞན་ཚིག་རྣམས་ལ་ཁྱད་མི་འདུག་གསུངས་ནས་ཤིན་ ཏུ་མཉེས། ཚོགས་
གྲལ་ན་ཡོད་པ་རྣམས་ཀྱང་མོས་པར་གྱུར་ཏེ། དེ་རྣམས་ཀྱི་རྒྱུ་མཚན་ཡང་།
ཆོས་རྗེའི་གསུང་ནས། རྒྱལ་བའི་འཕྲིན་ལས་གདུལ་བྱ་མང་པོ་ལ། །དག་
པའི་སྣང་བ་འབའ་ཞིག་ཤར་བ་དང་། །ཁྱད་པར་དུ་ཡར་གྲགས་པ་སེང་གེ་
ལ། །ཉམས་ཀྱི་སྣང་བ་རྫུ་འཕྲུལ་ལྟ་བུར་སྣང་། ཞེས་གསུངས་སོ། དེ་དུས་
སློབ་དཔོན་ཏིང་འཛིན་པ་དཔོན་སློབ་དང་མཇལ་ནས་གདམས་ངག་གི་གསུང་
གླེང་དང་། ཆོས་ཕར་ཞུ་ཚུར་ཞུ་མང་དུ་བྱས། བླ་མ་གྲུབ་ཆེན་པའི་གདན་ས་
སྦུ་ཏྲར་བྱོན་ཏེ། བླ་མ་མཁས་བཙུན་བསོད་ནམས་འོད་ཟེར་ལ། གྲུབ་ཆེན་
པའི་བསྙེན་བསྒྲུབ་ཀྱི་གདམས་པ་ཁ་ཡར་ཞུས། བླ་མ་རིན་འདབ་པ་ཞེས་བྱ་བ་
ལ་སློབ་དཔོན་ཏིང་འཛིན་པ་དང་ལྷན་དུ་ཉམས་ཁྲིད་བདུད་རྩི་ཐིགས་པ་ཞེས་བྱ་
བ་ཞུས། ལར་དེ་དུས་ ཏིང་ངེ་འཛིན་ གྱི་ རྩལ་ བསམ་ གྱིས་མི་ ཁྱབ་ པ་ བྱུང་།
ཉམས་ཀྱང་ཤིན་ཏུ་དགའ། དེ་ཐམས་ཅད་བླ་མའི་སྐུ་དྲིན་དུ་གོ་སྟེ། ཆོས་
རྗེའི་དྲུང་དུ་གསོལ་འདེབས་ཀྱི་ཞུ་ཡིག་ཕུལ་བ་ནི། དུས་གསུམ་སངས་རྒྱས་
རིན་པོ་ཆེ། །མཚུངས་མེད་དཔལ་ལྡན་འགྲོ་བའི་མགོན། །སྐུ་དྲིན་ཅན་ལ་
གསོལ་བ་འདེབས། །རྒྱུན་ཆད་མེད་པར་ཐུགས་རྗེས་ཟུངས། །ཞེས་པ་ལ་
སོགས་པ་ཕུལ་ལོ། །
དེ་ནས་བལ་ཡུལ་དུ་ཕྱིན་ཏེ། ལམ་ན་སྐྱི་གྲོང་དུ་ཡོད་ཙ་ན། སྣང་བ་
ཐམས་ཅད་སྦྲུལ་དུ་སོང་ནས་དེ་ལ་འཇིགས་སྐྲག་དང་བཅས་པ་ཞིག་བྱུང་། དེ་
ཀླུའི་ཆོ་འཕྲུལ་ཡིན་ལས་ཆེ་སྙམ་ནས་ཕྱིས་ཆོས་རྗེ་ལ་མཇལ་དུས་ཞུས་པས། དེ་
ཀླུའི་ཆོ་འཕྲུལ་མིན་ལུས་ཀྱི་རྩ་མཐོང་བ་ཡིན། འཇིགས་སྐྲག་དེ་དབུ་མར་རླུང་
སེམས་འདུས་པ་ཡིན་གསུངས། དེས་སྲོག་རླུང་གི་གེགས་ལས་གྲོལ་བ་ཡིན།
དེ་དུས་མཉམ་པར་བཞག་པའི་སྟོང་གཟུགས་ལ། བླ་མ་བྱང་སེམས་ཆེན་པོའི་
293



པུར་དེ་ཡང་ཡང་མཐོང་། དེ་ཅི་ཡིན་སྙམ་པ་བྱུང་ནས་ཕྱིར་ལོག་ནས་ཇོ་མོ་
ནང་དུ་ཕྱིན་དུས། བླ་མ་བྱང་སེམས་ཆེན་པོ་བདེ་བར་གཤེགས་ནས་པུར་ལ་
མཆོད་པ་འབུལ་གྱིན་འདུག་པ་དང་མཇལ། ཟླ་བ་གཅིག་ཙམ་གྱི་བར་བསྡད་
ནས་ གསོལ་ བ་ བཏབ། དེ་ ནས་ བདེ་ ཆེན་ དུ་ ཆོས་ རྗེའི་ དྲུང༌ དུ་ བྱོན་ ཏེ།
ཐུགས་ཀྱི་དགོངས་པ་ལ་ཆོས་རྗེའི་དྲུང་དུ་བསྡད་ནས་གདམས་པ་ལྷག་མ་རྣམས་
ཞུ་ཞིང་། བསྒྲུབ་པ་རྩེ་གཅིག་ཏུ་བྱས་ནས། རྗེ་བཙུན་མི་ལ་དང་འདྲ་བ་ཞིག་
བྱ་དགོས་སྙམ་ནས། རི་མི་འབབ་དང༌། འདག་སྦྱར་གྱིས་དུས་འདའ་བར་
བྱས། སྐབས་སྐབས་སུ་ཆོས་རྗེའི་སྐུའི་རིམ་གྲོ་ཡང་ཁ་ཡར་བྱས། དེ་དུས་
མཁན་ཆེན་གཞོན་བྱང་པ་དང༌། སློབ་དཔོན་བཀྲ་ཤིས་རིན་ཆེན་པ་གཉིས་ལ་
བསྙེན་རྫོགས་བྱས་ནས། ཉེ་གནས་རེ་ཙམ་ཡང་རྩར་བཞག ཆོས་རྗེའི་དྲུང་
ན་སྒོམ་ཆེན་བརྒྱད་བརྒྱ་ཙམ་རེ་ཡོད་པའི་ནང་ནས་རྟོགས་པ་མཐོ་བར་གྲགས།
ཆོས་རྗེའི་བུ་རྒན་རྣམས་ཀྱིས་ཀྱང་ཆོས་འབྲེལ་དང་དབང་ཀ་མང་དུ་ཞུས། དེ་
དུས་སྒོམ་ཆེན་ཞིག་ན་བ་ལ། སྒོམ་ཆེན་བཟང་བ་ཁ་ཡར་གདན་དྲངས་ནས་
གཏེར་དབང་ཞིག་ཞུས་པས། སློབ་དཔོན་ ལྷ་ རས་ཀྱིས་གཏོར་མ་འཛིན་་་་་
མཁན་མཛད། ངེད་ཀྱིས་ཏིང་ངེ་འཛིན་ཡོད་པས། སྒོམ་ཆེན་དེའི་མགོ་ཐོག་
ན། ཆོས་སྐྱོང་བེར་ནག་ཅན་མིའི་ལུས་ཉིས་འགྱུར་ཙམ་ཞིག་བཞུགས་ནས་
ཞལ་དུ་སྦྲུལ་ཞིག་ཁྱུ་རུ་རུ་མིད་པ་ཞིག་མཐོང་། དེ་ནས་དེའི་ནད་སོས་པ་ལ་
ཚེགས་མ་བྱུང་། གཞན་ཡང་དུས་དེ་ཉིད་ཀྱི་གསལ་སྣང་ལ་ཆོས་རྗེ་ཕོ་བྲང་དུ་
གདན་འདྲེན་པ་དང་། འཕྲིན་ལས་ཇི་ལྟར་འབྱུང་བ་དང་། ཕོ་བྲང་དུ་
ཐུགས་དགོངས་རྫོགས་པར་མཛད་པ་རྣམས་ཤེས་པ་བྱུང་ནས་དྲུང་དུ་ཡང་ཞུས་
ཤིང་། སློབ་དཔོན་གཡའ་བཟང་བ་ལ་སོགས་པའི་སྒོམ་ཆེན་པ་རྒན་པ་རྣམས་
ལའང་བཤད། ཕྱིས་རྨི་ལམ་དེ་ཀའི་ཐོག་ཏུ་སོང་གསུངས། ལར་དེ་དུས་
བདེ་ཆེན་དུ་ཉམས་ཀྱི་སྣང་བ་ལ་འཆར་ཚུལ་དང༌། ཡི་དམ་ཆོས་སྐྱོང་གི་་
294



གཟིགས་ལུགས་མང་དུ་ཡོད་དེ་མ་བཤད། དེའི་རྒྱུ་མཚན་ཡང་མཚུར་ཕུར་
ནུབ་ཅིག་གི་ཐོ་རངས་ཀར་རྗེ་བཙུན་མ་རྒྱན་དང་བཅས་པ་ཞིག་གིས། ཕྱག་
གཡོན་པས་ངའི་ཁ་བཀབ་པ་ཞིག་མཐོང་། དེའི་རྒྱུ་མཚན་ཉམས་མྱོང་གཞན་
ལ་མ་སྨྲ་གསུངས་པའི་བརྡར་འདུག་སྟེ་ཡང་བཤད་ཤོར་གསུངས། དེའི་དུས་
སུ་ མགུར་ བཞེངས་པ་ནི། ཉམས་ ཅུང་ཟད་ཞིག་ན་ གཞན་ལ་འཆད། །
གཞན་ལ་མི་ཕན་རང་ལ་གནོད། །དེ་ཕྱིར་མ་སྨྲ་ཁ་རོག་སྡོད། །ཞེན་མེད་
ངང་དུ་དགེ་སྦྱོར་གྱིས། །གསུངས། ལར་བདེ་ཆེན་དུ་སྔ་ཕྱི་ཐམས་ཅད་དྲིལ་
བས་ལོ་བཅུར་བསྡད། ཆོས་གདམས་ངག་ཐམས་ཅད་ཀྱང་ཡོངས་སུ་རྫོགས་
པར་ཞུས། དེ་ནས་སྔར་གྱི་སྒོམ་ཆེན་ནམ་མཁའ་འོད་ཀྱི་བཞུགས་གནས་ཡིན་
པའི་རྟེན་འབྲེལ་གྱིས། མཚུར་ཕུའི་དབེན་གནས་ཕུག་མོ་ཆེར་བཞུགས་ཏེ།
སྒྲུབ་པ་རྩེ་གཅིག་ཏུ་བརྩོན་པར་བྱས། རྟོགས་ལྡན་ནམ་མཁའ་འོད་ཀྱི་སྐྱེ་བ་
ཡིན་པ་ཡང་ལྷག་པར་གསལ་བ་བྱུང་། དེ་དུས་ཕུག་མོ་ཆེར་རྨི་ལམ་ན་བུ་མོ་
སྔོན་མོ་དར་གྱི་ན་བཟའ་གསོལ་བ། ཕྱག་ན་མདའ་དར་བཟུང་བ་ཞིག་གིས་ར་
ལུག་མང་པོ་ཟམ་པ་ཞིག་ལ་སྒྲོལ་གྱིན་འདུག་པ་རྨིས། དེ་རང་རེའི་གདུལ་བྱ་
རྣམས་རྗེ་བཙུན་མས་ཐུགས་རྗེས་འཛིན་པའི་བརྡར་འདུག་པས། སྒོམ་ཆེན་
ཁ་ཡར་ལ་ཁྲིད་དང་གདམས་པ་ཡང་བྱས། སྒོམ་ཆེན་ཉམས་མྱོང་ལྡན་པ་ཁ་
ཡར་བྱུང་། དེ་དུས་སློབ་དཔོན་མཚུངས་མེད་སྐུ་གཤེགས་ཟེར་བ་ཐོས་ནས། རྗེ་
བཙུན་མའི་གསང་སྒྲུབ་ཟླ་བ་གཅིག་བྱས་པས་ཡི་དམ་གྱི་ལྷའི་གཟིགས་སྣང་ཁྱད་
པར་ཅན་བྱུང་། སློབ་དཔོན་པའི་ཐུགས་དགོངས་ཡང་རྫོགས་པར་འདུག་་
བསམ། དེ་དུས་ཡབ་ཏུ་ནཱ་རོ་མཁའ་སྤྱོད་ལ་མཇལ་དུ་ཕྱིན་པའི་ལམ་དུ་བྲག་
མིག་པའི་སྒོམ་ཆེན་པ་རྣམས་ལ། རྗེ་བཙུན་མའི་དབང་བསྐུར་ཞིག་བྱས་པའི་
དུས་སུ། དཔོན་སློབ་ཐམས་ཅད་ཉམས་འུར་བ་དང་། ཆང་གི་རྒྱུན་འཛད་
པ་མེད་པ་བྱུང་། ཁྱེད་རྣམས་ལ་དབང་བསྐུར་བྱས་པ་ འདི་འདྲ་ཡིན་ན།
295



དབང་བསྐུར་བྱ་རིན་ཆོག་པར་འདུག་གསུངས། དེ་ནས་ཇོ་མོའི་དྲུང་དུ་བྱོན་
ནས། ཚོགས་མཆོད་བཤམས་ཏེ་གསོལ་བ་བཏབ་པས་རིན་པོ་ཆེ་པ་ཉིད་དང་།
སྒོམ་ཆེན་པ་གསུམ་ཙམ་གྱིས་ཌཱ་མ་རུའི་སྒྲ་དངོས་སུ་ཐོས་པ་བྱུང༌། དེ་ནས་
གསོལ་འདེབས་མཛད་པ་ནི། ཨུ་རྒྱན་གནས་འདིར་གསོལ་བ་འདེབས། །
མཁའ་སྤྱོད་མ་ཡིས་བྱིན་གྱིས་རློབས། །ཉམས་དགའ་ཆེན་པོར་ཡ་ལ་ལ། །
ཞེས་སོགས་གསུངས། གཞན་ཡང་དེ་གོང་དུ་བྱོན་པ་ལ་དག་སྣང་གཟིགས་
ཚུལ་ཁྱད་པར་ཅན་བྱུང་བ་ཡིན་པར་འདུག ཡང་ནུབ་ཅིག་ཕུག་ཆེན་གྱི་གནས་
དེར་རྨི་ལམ་བཟུང་ནས་སྤྲུལ་བསྒྱུར་བྱས་ཏེ། སངས་རྒྱས་སུམ་ཅུ་སོ་ལྔའི་ཞལ་
ལྟ་ནུས་པ་ཞིག་བྱུང། ཡང་ཐོ་རངས་ཀྱི་རྨི་ལམ་ཞིག་ན། ཕུག་མོ་ཆེའི་གནས་
དེ་སྦྲུལ་ནག་པོ་ཞིག་གིས་བསྐོར་འདུག་པ་རྨིས། ངས་བྱ་ཁྱུང་ཞིག་ཏུ་སྤྲུལ་ནས།
སྦྲུལ་དེ་བར་སྣང་ལ་ཁྱེར་བས་མཇུག་མ་རྫོགས་ལ་ཁད་ལ་སྟོན་པས་འཁྲུལ་འཁོར་
བྱས་པས་གཉིད་སད། སང་ཉིན་བྱིན་པོ་འདུས་ནས་རིམ་གྲོ་ཞིག་གི་གྲབས་
བྱས་པས། ཟུལ་ཕུ་བའི་དགེ་བཤེས་ཤེས་རབ་སེང་གེ་རྦབ་ལ་ལྷུངས་ནས་ཤི།
སྦྲུལ་གྱི་མཇུག་མ་ད་རྫོགས་ན་བར་ཆད་དེ་མི་ཡོང་བར་འདུག་པ་ལ་གསུངས།
ཡང་གནས་དེར་ཆོས་སྐྱོང་གི་གསོལ་མཆོད་དྲག་པོ་ཞིག་བྱས་པས་གཏོར་རྒྱན་གྱི་
མར་ལ་ནོར་བུ་རིན་པོ་ཆེའི་གཟུགས་དང་མེ་ཏོག་གི་གཟུགས་འབུར་དུ་དོད་པ་
བྱུང་། དེའི་དུས་སུ་ཡོན་བདག་མགོན་རྡོར་ཚང་གི་ནོར་ལ་གོད་ཁ་ཆེན་པོ་
བྱུང་ནས་ཆོས་སྐྱོང་གི་སྦྱིན་སྲེག་ཅིག་ཅིས་ཀྱང་ཞུ་ཟེར་ནས་ཞུ་བ་དྲག་པོ་བྱུང་
བས། སྦྱིན་སྲེག་བྱས་པའི་དུས་སུ་མེ་ནང་ན་ཆོས་སྐྱོང་བེར་ནག་ཅན་བཞུགས་
པའི་ཞལ་དུ་སྦྲུལ་ཞིག་མིད་པ་མཐོང་། ཕྱིས་ཁོང་ཚང་གི་མི་ནོར་གྱི་གོད་ཁ་
ཆད་དེ། མི་ནོར་ཐམས་ཅད་དེ་ནས་འཕེལ་བར་བྱུང་། ཡང་གནས་དེར་
ཆོས་རྗེའི་གསུང་ཤོག་བྱོན་ནས་དྲོས་མོ་དགོན་པར་སྡོད་གསུངས་པ་ལ། དེའི་
ནུབ་མོ་རྨི་ལམ་བརྟགས་པས་ཆོས་སྐྱོང་གིས་ཁྱེད་རང་འགྲོ་ན་སོང་། ང་དེར་
296



མི་འགྲོ་གསུངས་པ་བྱུང་། དེར་ཕྱིན་ཀྱང་འཕྲིན་ལས་མི་ཡོང་བར་འདུག་སྙམ་
ནས། སྟོན་པ་དཀོན་མཆོག་རྒྱལ་མཚན་གདན་ས་ལ་བཏང་བའི་རྒྱུ་མཚན་དེ་
ཡིན། ཡང་དེ་དུས་ཡོན་བདག་བཀྲ་ཤིས་འབུམ་རང་རེ་ལ་ཤིན་ཏུ་དད་པར་
འདུག་ཟེར་ནས། རི་པ་འོད་ཟེར་འབུམ་གྱིས་གདན་དྲངས་ཏེ་དབང་བསྐུར་
བྱས། དེ་ནས་བྱེ་ལུང་དགོན་པར་དབང་ཀ་མང་དུ་བྱས་ཏེ། དེ་དུས་སུ་ངོ་
མཚར་གྱི་ལྟས་དང་ཁྱད་པར་ལག་མཆོད་བྱས་པའི་ཆང་ཞོ་བཞིན་ཆགས་པ་བྱུང༌།
གཞན་རྣམས་ཀྱང་ངོ་མཚར་དུ་གྱུར། ལར་གཉན་ཆེན་པོ་ཐང་ལྷའི་ལྷ་སྐོར་དེ་
རྣམས་རང་རེ་ལ་ཤིན་ཏུ་དད་པར་འདུག་པས། དེའི་རྟེན་འབྲེལ་གྱིས་གནས་
པས་རང་རེའི་ཡོན་བདག་རྩ་བ་བྱེད་པའི་རྒྱུ་མཚན་ཡང་དེ་ཡིན་པར་འདུག་
གསུངས། ཡང་གནས་དེར་རྗེ་བཙུན་མའི་ལུང་བསྟན་ཞིག་བྱུང་ནས། བླ་མ་
དཔལ་རི་བ་ཆེན་པོ་ལ་མཁའ་སྤྱོད་མ་ཞུར་ཕྱིན་པས། ང་ལ་རྨི་ལྟས་ཁྱད་པར་
ཅན་བྱུང་གསུངས་ནས་མཉེས། དེ་ཡན་ཆད་གདམས་ངག་རྣམས་རྫོགས་པར་
མཛད་དོ། ། །
བླ་མ་རྣམས་ལ་ཆོས་གསན་པ་ནི། ཐོག་མར་སྔ་བ་ལ་ཁམས་སུ་བླ་མ་
སེང་རས་ལ་གཏོར་དབང་ཞིག་ཞུས། སློབ་དཔོན་བློ་གྲོས་གྲགས་པ་ལ་རྟ་་
མགྲིན་ཇོ་བོ་ལུགས། རྗེ་བཙུན་མ་སྒྲོལ་མའི་སྒྲུབ་ཐབས། བདེ་གཤེགས་ཕག་
མོ་གྲུབ་པ་ནས་བརྒྱུད་པའི་ཆོས་དྲུག བདེ་གཤེགས་ཀྱིས་མཛད་པའི་རིན་ཆེན་
ཐེམ་སྐས། རིན་ཆེན་ཕྲེང་བ། བིཌཱ་རྱའི་ཐེམ་སྐས། ཆོས་སྐྱོང་ཕྱག་བཞི་
པའི་རྗེས་གནང་དང་བཅས་པ་དང༌། གཞན་ཡང་བདེ་གཤེགས་སྟག་ལུང་
ཐང་པ་ལ་བརྒྱུད་པའི་ཆོས་སྐོར་མང་དུ་ཞུས། བླ་མ་དུང་རིན་པོ་ཆེ་ཡེ་ཤེས་
སེང་གེ་ལ་རྡོ་རྗེ་རྣལ་འབྱོང་མ་ཞལ་གཅིག་ཕྱག་གཉིས་མའི་སྒྲུབ་ཐབས་ལས་
ཚོགས་དང་བཅས་པ། ཆོས་དྲུག་གི་ཁྲིད་ཡོངས་སུ་རྫོགས་པ་ཆོས་སྐྱོང་མ་
མགོན་གྱི་རྗེས་གནང་དང་བཅས་པ་ཞུས། བླ་མ་སྟོན་བྱང་པ་ལ་རྗེ་བཙུན་མའི་
297



བྱིན་རླབས་ཀྱི་བཀའ། རྣམ་སྲས་ཀྱི་རྗེས་གནང་། གཞན་ཡང་ཀམ་ཚང་གི་
ཆོས་སྐོར་མང་དུ་ཞུས། སློབ་དཔོན་རྒྱ་རྗེ་སྟོན་པ་ལ་རབ་ཏུ་བྱུང་ནས་བསླབ་
ཚིག་དང་བཅས་པ་ཞུས། སློབ་དཔོན་ཇུ་སྟོན་ལ་བདེ་མཆོག་ལོ་ཧི་པའི་སྐོར་
ཚང་བ་ཞུས། རོང་ཚ་བཙུན་སྒོམ་ལ་གཤིན་རྗེ་ཁ་ཐུན་སྒྲུབ་ཐབས་ལས་ཚོགས་
དང་བཅས་པ། ཨུ་ཙྪིཥ་ར་ལུགས། གཞན་ཡང་བསྟན་སྲུང་གི་སྐོར་མང་དུ་
ཞུས། དེ་ནས་དབུས་སུ་སློབ་དཔོན་ཆེན་པོ་འཇམ་དཔལ་དབྱངས་ ཤཱཀ་་་་
གཞོན་པ་ལ་བྱམས་པའི་ཆོས་ལྔ་འགྲེལ་པ་དང་བཅས་པ། ཚད་མ་རྣམ་ངེས་
མངོན་པ་ཀུན་ལས་བཏུས་པ། ཇོ་བོའི་ཆོས་ཆུང་བརྒྱ་རྩ། བློ་སྦྱོང་གི་་་་
གདམས་པ། སྒྲོལ་མ་ཡིད་བཞིན་འཁོར་ལོ། སྒྲོལ་མ་ལྷ་དགུའི་ཚེ་བསྲིང་
བའི་སྒྲུབ་ཐབས། འཇམ་དབྱངས་བློ་འཕེལ། གཞན་ཡང་མཚན་ཉིད་ཀྱི་
ཆོས་སྐོར་མང་དུ་ཞུས། སློབ་དཔོན་བློ་གྲོས་མཚུངས་མེད་ལ་སློབ་དཔོན་ཤཱཀ་
གཞོན་པ་ལས་གསན་པའི་ཆོས་རྣམས་དང༌། སློབ་དཔོན་པ་ཉིད་ཀྱིས་མཛད་
པའི་རྒྱུད་བླའི་འགྲེལ་པ། སྤྱོད་འཇུག་གི་འགྲེལ་པ། ཐེག་ཆེན་གསལ་བྱེད་
ལ་སོགས་པའི་བསྟན་བཅོས་མང་དུ་ཞུས། བླ་མ་རྟོགས་ལྡན་ཡེ་གཞོན་པ་ལ་
སེམས་བསྐྱེད་དབུ་མ་ལུགས་དང་། ཞི་བྱེད་ཀྱི་ངོ་སྤྲོད་ཅིག་ཞུས། མཚུར་
ཕུར་སློབ་དཔོན་ཡེ་ཤེས་རྒྱལ་མཚན་པ་ལ་བདེ་མཆོག་གི་རྒྱུད་ལུང་དང་སྒྲུབ་
ཐབས་མང་དུ་ཞུས། སློབ་དཔོན་པ་དེ་བདེ་མཆོག་བོད་དུ་འགྱུར་ཚད་ཤེས་
གསུང་བར་འདུག ཕུག་མོ་ཆེར་བླ་མ་རིན་དར་བ་ལ་ཁྲོས་མ་ནག་མོའི་བྱིན་
རླབས་དང་། བེར་ནག་ཅན་གྱི་རྗེས་གནང་ཞུས། ཆོས་རྗེ་རིན་པོ་ཆེ་རང་
བྱུང་རྡོ་རྗེ་ལ། འཁོར་ལོ་བདེ་མཆོག་དྲིལ་བུ་པ། དགྱེས་རྡོར། རྒྱལ་བ་རྒྱ་
མཚོ། རྡོ་རྗེ་རྣལ་འབྱོར་མ་ཧཱི༔ བསྐྱེད་བོ་བསྐྱེད། ལྷ་མོ་ཀུ་རུ་ཀུལླེ་རྣམས་ཀྱི་
དབང་བསྐུར་ཞུས། ཆོས་སྐྱོང་གི་ རྗེས་ གནང་ཞུས། རྒྱུད་ གསན་ པ་ ལ།
གསང་བ་འདུས་པ་ལ་སོགས་པ་ཕ་རྒྱུད་ཀྱི་སྐོར་རྣམས་དང་། དཔལ་དུས་ཀྱི་
298



འཁོར་ལོ་དང་། བདེ་མཆོག་དགྱེས་རྡོར་ལ་སོགས་པ་རྒྱུད་ཀྱི་སྐོར་རྣམས་དང་།
གཞན་ཡང་ཡོ་གའི་རྒྱུད། བྱ་སྤྱོད་ཀྱི་རྒྱུད་རྣམས་རིན་པོ་ཆེ་ཟང་ཟང་པ་དང་
སྟབས་ སུ་ཞུས། མདོ་སྡེ་དཀོན་མཆོག་བརྩེགས་པ་དང༌། མདོ་སྡེ་པདྨ་་་
དཀར་པོ་། དམ་ཆོས་པདྨ་དཀར་པོ། སྙིང་རྗེ་པདྨ་དཀར་པོ། དེ་བཞིན་
གཤེགས་པའི་སྐྱེས་རབས་བརྒྱ་རྩ། བྱམས་ཆོས་ལྔའི་རྩ་བ། དྲན་པ་ཉེར་
བཞག་ལ་སོགས་ཀྱི་ལུང་མང་དུ་ཞུས།།
ཁྲིད་ཀྱི་གདམས་པ་ལ། རྫོགས་ཆེན་སྙིང་ཐིག ཟབ་མོའི་པོད་བཞི་
ཁྲིད་ཀ་དང་བཅས་པ། རྗེ་ནཱ་རོ་པའི་ཆོས་དྲུག་གི་སྐོར་ཡོངས་སུ་རྫོགས་པ།
དེའི་གེགས་སེལ་གཟེར་ལྔ། རྗེ་མར་པའི་རླུང་གི་དེ་ཉིད་བདུན་ཅུ། གེགས་
སེལ་ཞལ་གདམས། ཆོས་རྗེ་རང་གིས་མཛད་པའི་རྩ་རླུང་ཐིག་ལེའི་གེགས་ ་
སེལ། རྣལ་འབྱོར་གསུམ་སྙིང་གཞུང་འགྲེལ་ཁྲིད་ཡིག་དང་བཅས་པ། བླ་མ་
གྲུབ་ཆེན་པས་མཛད་པའི་བསྙེན་སྒྲུབ་གཞུང་འགྲེལ་ཁྲིད་ཡིག་དང་བཅས་པ།
ཏེ་ཕུ་ནས་བརྒྱུད་པའི་ཆོས་དྲུག ཐབས་བཞི་ཆོས་ཀྱི་འཁོར་ལོ། རས་ཆུང་
བསྙེན་སྒྲུབ། ཏེ་ཕུ་པའི་གེགས་སེལ་ཆེན་མོ། གཞན་ཡང་རས་ཆུང་པའི་
ཆོས་སྐོར་མང་དུ་ཞུས། ཨ་ཙ་ར་དམར་པོ་ཞབས་ནས་བརྒྱུད་པའི་རླུང་དྲག་པོ་
སེང་གེ་འཇིང་བསྣོལ་གྱི་སྐོར། ཕྱག་རྒྱ་ཆེན་པོའི་སྐོར་ལ། དོ་ཧ་སྐོར་གསུམ།
བསམ་གཏན་ཐུན་འཇོག ཏེ་ལོ་པའི་ཚིག་བཞི། གོ་གཱ་མ། ནཱ་རོ་པའི་ལྟ་བ་
མདོར་བསྡུས་ཐོག་བབས། མན་ངག་ཚིག་བསྡུས། ལྡེའུའི་སྐོར་ཡི་གེ་བཞི་པ་
ལ་སོགས་ཏེ། ཕྱག་རྒྱ་ཆེན་པོའི་སྐོར་བཅུ་གསུམ་ཙམ་ཞུས་གསུངས། དམ་
པ་སོ་ཆུང་ནས་བརྒྱུད་པའི་ཞི་བྱེད་དོན་སྐོར་ལྔ་བཅུ་རྩ་ལྔ། མ་གཅིག་ནས་
བརྒྱུད་པའི་གཅོད་སྐོར་རྣམས་ཡོངས་སུ་རྫོགས་པ། ཡང་རི་གང་ནས་བརྒྱུད་
པའི་ནི་གུ་ཆོས་དྲུགཕྱག་རྒྱ་ཆེན་པོ་གའུ་མ་འཆི་མེད་འཁྲུལ་འཁོར་རྣམས་ཞུས།
སྒྲུབ་ཐབས་ཀྱི་སྐོར་ལ། དུས་ཀྱི་འཁོར་ལོའི་མངོན་རྟོགས། བདེ་མཆོག་མར་
299



དོ་དང་པུ་རོང་ནས་བརྒྱུད་པ། དགྱེས་པ་རྡོ་རྗེ་ལྷ་དགུ། ལྷ་མོ་ཀུ་རུ་ཀུལླེ།
བདག་ མེད་ མ་ ལྷ་ མོ་ བཅོ་ ལྔ། རྡོ་ རྗེ་ རྣལ་ འབྱོར་ མ་ ལྷན་ ཅིག་ སྐྱེས་ མ།
ཧི༔ བསྐྱེད་བོ་བསྐྱེད་ཀྱི་སྒྲུབ་ཐབས། ཕག་མོ་དཀར་མོ་རྗེ་དུས་གསུམ་མཁྱེན་
པས་མཛད་པའི་ཕག་མོ་ཞལ་བཞི་མའི་སྒྲུབ་ཐབས། སྙིང་འཕྲོག་དམར་མོ།།
རྒྱལ་བ་རྒྱ་མཚོའི་རྒྱུད་གསུམ། གུ་རུ་པདྨས་མཛད་པའི་བ་མཁལ་མ། རྗེ་
ཀརྨ་པས་མཛད་པའི་ རྒྱལ་བ་རྒྱ་མཚོ་སྐོར་གསུམ་ལས་ཚོགས་དང་བཅས་པ།
ཆོས་ རྗེས་ མཛད་ པའི་ གསང་སྒྲུབ། ཕྱག་ན་ རྡོ་ རྗེ་ གཏུམ་ པོ་ རྣམ་ གསུམ།
རྣམ་འཇོམས་དཀར་པོ། ཐུགས་རྗེ་ཆེན་པོ་དཔལ་མོ་ལུགས། གྲུབ་ཐོབ་སྐྱེར་
སྒང་པ་ནས་བརྒྱུད་པའི་གཙོ་འཁོར་གསུམ་པ། ཚེ་དཔག་མེད། རས་ཆུང་
པ་ནས་བརྒྱུད་པ་ཨུ་ཊཱིཥ་ཁྲོ་བཅུའི་སྲུང་འཁོར། ཆོས་སྐྱོང་མ་མགོན་གྱི་སྒྲུབ་
ཐབས་ ཚོགས་ དང༌ བཅས་ པ། སྔགས་ བདག་ དང་ སྐྱེས་ བུའི་ སྒྲུབ་ ཐབས།
གཞན་ཡང་སྒྲུབ་ཐབས་དང་བསྟན་སྲུང་གི་སྐོར་མང་དུ་ཞུས། བླ་མ་གོང་མ་
རྣམས་ཀྱི་རྩོམ་ཆོས་ཞུས་པ་ལ། རྗེ་མར་པས་མཛད་པའི་ཆོས་དྲུག རྗེ་མི་
ལའི་བསྲེ་འཕོ། གཏུམ་མོ་གངས་སེང་མ། རྗེ་དྭགས་པོས་མཛད་པའི་ཆོས་
བཞི། ཚོགས་ཆོས། རྗེ་དུས་གསུམ་མཁྱེན་པས་མཛད་པའི་རྣམ་བཞི་རྒྱུད་
གྲོལ། འབྲེལ་པ་བཞི་ལྡན། རྨི་ལམ་འབྲེལ་པ་གསུམ་ལྡན། རྗེ་ཀརྨ་པས་
མཛད་པའི་བསྟན་པ་ རྒྱ་མཚོ་མཐའ་ཡས་ཀྱི་གཞུང་ཚིགས་བཅད་མ་ཆེན་མོ།
ཟབ་ གདམས་སྐོར་ལྔ། རྗེ་རྒོད་ཚང་པས་མཛད་པའི་ རོ་སྙོམས་སྒང་དྲིལ།
གཞན་ཡང་ཆོས་ཆུང་མང་དུ་ཞུས། དྲུང་ཆོས་རྗེ་ཉིད་ཀྱིས་མཛད་པའི་གསུང་
འབུམ་རྣམས་ཡོངས་སུ་རྫོགས་པ་ཞུས། བླ་མ་ཀུ་མ་རཱ་ཛ་ལ་རྫོགས་པ་ཆེན་
པོའི་རྒྱུད་བཅུ་བདུན། ཁྲོས་མ་ནག་མོའི་དབང་བཀའ་སྒྲུབ་ཐབས་དང་་་་
བཅས་ པ་ ཞུས། བླ་མ་བྱང་སེམས་ཆེན་ པོ་ ལ་ དུས་ ཀྱི་ འཁོར་ལོའི་དབང་།
དྲིལ་བུ་བ་ས་ལུགས་ཀྱི་དབང་། སྦྱོར་པ་ཡན་ལག་དྲུག ཆོས་རྗེ་ཀུན་སྤངས་
300



པ་ནས་བརྒྱུད་པ་ཡོངས་སུ་རྫོགས་པ་ཁྲིད་བཀའ་དང་བཅས་པ། ནཱ་རོ་པའི་
གཟེར་ལྔ། རྗེ་ཀརྨ་པ་ནས་བརྒྱུད་པའི་ཆོས་དྲུག གུར་མགོན་ལྕམ་དྲལ་གྱི་
རྗེས་གནང་། ཛམ་ལྷ་དམར་པོ་རྣམས་ཞུས། གྲུབ་ཐོབ་རིང་མོ་ལས་གསལ་
སྒྲོན་བཞི། དུས་ཞབས་སྙན་བརྒྱུད། གཞན་ཡང་སྦྱོར་དྲུག་གི་གདམས་ཕྲན་
ཁ་ཡར་ཞུས། བླ་མ་མཁས་བཙུན་བསོད་ནམས་འོད་ཟེར་ལ། གྲུབ་ཆེན་
པའི་བསྙེན་སྒྲུབ་ཀྱི་གདམས་ཕྲན་གཅིག་གཉིས་ཞུས། སློབ་དཔོན་ཏིང་འཛིན་
བཟང་པོ་ལ། སྙན་བརྒྱུད་ཇོ་མོ་ལེགས་དང་། གདམས་ཕྲན་ཁ་ཡར་ཞུས།
བླ་མ་རིན་འདབ་པ་ལ། ཉམས་ཁྲིད་བདུད་རྩིའི་ཐིགས་པ་ཞུས། བླ་མ་ལོ་ཙཱ་
བ་བློ་བརྟན་ལ་ཐེབ་པའི་དགོངས་རྒྱན། སྒྲོལ་མ་ཕྱག་འཚལ་ཉི་ཤུ་རྩ་གཅིག
གཞན་ཡང་གདམས་ཕྲན་གཅིག་གཉིས་ཞུས། བླ་མ་སྟེ་མདོ་བ་ཀུན་དགའ་
དོན་གྲུབ་ལ། རྡོ་རྗེ་ཕྲེང་བའི་དབང་ཡོངས་སུ་རྫོགས་པ། དུས་ཀྱི་འཁོར་ལོ་
སྐུ་གསུང་ཐུགས་ཡོངས་རྫོགས་ཀྱི་དབང་། བླ་མ་པ་ཉིད་ཀྱིས་མཛད་པའི་དུས་
འཁོར་གྱི་འགྲེལ་པ། བླ་མ་ཨུ་རྒྱན་པའི་བསྙེན་སྒྲུབ་ཀྱི་འགྲེལ་པ་ཞལ་གདམས་
དང་བཅས་པ། གཞན་ཡང་གདམས་ཕྲན་མང་དུ་ཞུས། མཁན་ཆེན་གཞོན་
བྱང་པ་ལ། སྨན་ལྷའི་མདོ་སྒྲུབ། པཎ་ཆེན་ཤཱཀྱ་ཤྲཱི་ནས་བརྒྱུད་པའི་རྣམ་
འཇོམས། སྒྲོལ་མ་རྟོགས་པ་གཅིག་རྒྱུད། བློ་སྦྱོང་གི་གདམས་པ་རྣམས་ཞུས།
སློབ་ དཔོན་ བཀྲ་ ཤིས་ རིན་ ཆེན་ པ་ ལ་ དགེ་ སློང་ གི་ གདམས་ ཚིག་ གསན།
མཚུར་ཕུའི་སློབ་དཔོན་ཚུལ་རིན་པ་ལ་རྡོ་རྗེ་རྣལ་འབྱོར་མ་བོ་བསྐྱེད་མ་ལས་
ཚོགས་དང་བཅས་པ། དགྱེས་རྡོར་རྔོག་ལུགས། བདེ་མཆོག་སྙན་བརྒྱུད།
འཇམ་དཔལ་མཚན་བརྗོད་གཉལ་སྡེ་ལུགས། མ་ཧཱ་མཱ་ཡཱ། རྣམ་སྲས་ཀྱི་
རྗེས་ གནང༌ སྒྲུབ་ ཐབས་ དང༌ བཅས་ པ། དུད་ སོལ་ ལྷ་ མོའི་ སྒྲུབ་ ཐབས།
གཞན་ཡང་མེས་རྔོག་ནས་བརྒྱུད་པའི་ཆོས་སྐོར་མང་དུ་ཞུས། བླ་མ་དཔལ་རི་
བ་ཆེན་པོ་ལ་ནཱ་རོ་མཁའ་སྤྱོད་མ་དབང་ཀ་སྒྲུབ་ཐབས་དང་བཅས་པ། ཚེ་
301



དཔག་མེད་རས་ཆུང་ལུགས་ཞུས། མཚུར་ཕུའི་སློབ་དཔོན་བསོད་ནམས་སེང་
གེ་ལ་རྗེ་དུས་གསུམ་མཁྱེན་པ་ནས་བརྒྱུད་པའི་བདེ་མཆོག་ལྷ་ལྔ། དགྱེས་རྡོར་
ལྷ་ལྔ། ཕག་མོ་ལྷ་ལྔ། རྟ་མགྲིན་ལྷ་ལྔ། སྒྲོལ་མ་ལྷ་ལྔ། དབང་སྒྲུབ་
ཐབས་ལས་ཚོགས་དང་བཅས་པ། ཕག་མོ་དཔྱལ་གྱི་གཞུང་སྒྲུབ་རབ་གནས་
ཀྱི་སྐོར། གཞན་ཡང་ལག་ལེན་སྐོར་ཁ་ཡར་ཞུས། སློབ་དཔོན་རིན་ཆེན་
གྲགས་ལ་ལྷ་མོ་སྣ་ཚོགས། ཡུམ་གྱི་ཐོར་སྲུང་ཞིག་ཞུས། སློབ་དཔོན་དབུ་མ་
པ་བཀྲ་ཤིས་རྒྱལ་མཚན་ལ། བདེ་དགྱེས་གཉིས་དང་། ངན་སོང་སྤྱོད་རྒྱུད་
ཀུན་རིག་ལག་ལེན་གྱི་སྐོར། དབུ་མའི་ཆོས་སྐོར་ཁ་ཡར་ཞུས། སྐྱོར་མོ་ལུང་
པའི་མཁན་ཆེན་དབང་ཤེས་ལ། རྣམ་སྲས་ཀྱི་རྒྱུད་ཡིད་བཞིན་ནོར་བུ་སྒྲུབ་
ཐབས་ལག་ལེན་དང་བཅས་པ་ཞུས་གསུངས། ཆོས་ཞུས་ཚུལ་འདི་རྣམས་
གསན་ཡིག་ཆེན་མོ་ཕྱག་དཔེའི་གསེབ་ཏུ་སྐུ་འབུམ་ནང་དུ་བཞུགས་ཚར་བས་
ཡོངས་སུ་རྫོགས་པར་མ་ཚང་ནའང་། ཞལ་ནས་གསུངས་པ་བློ་ལ་ཡོད་པ་
རྣམས་བཀོད་ཅེས་འབྱུང་། དེ་ནས་ཐུགས་ཀྱི་དགོངས་པ་ལ། བདག་འཛིན་
གྱི་དགོན་པ་ཡང་མི་འཛིན། རི་ཁྲོད་གངས་དབེན་དུ་དགེ་སྦྱོར་ཅི་འཕེལ་བྱེད་
དགོས་སྙམ་ནའང་། སྤྲེའུ་ལོ་ལ་ཆོས་རྗེ་རིན་པོ་ཆེ་ཕོ་བྲང་ཆེན་པོར་འབྱོན་
པའི་དུས་སུ་མཚུར་ཕུའི་གཟིམ་ཆུང་དུ་ངེད་ཀྱི་ལག་མགོ་ལ་དུང་གི་ཕྱག་གིས་
བཟུང་སྟེ། ད་ཁྱེད་ཀྱིས་དགོན་པ་ཞིག་ཐོབ་ལ་ཁྲིད་ཐོབ། ཁྲིད་མ་བཏབ་ན་
དམ་ཚིག་མེད་གསུངས་པས། ད་བླ་མའི་གསུང་བཅག་ན་མི་ཉན་བསམ་པ་
དང་། སྒོམ་ཆེན་ཁ་ཡར་ལ་ཕན་པ་བྱུང་ན་བསམ་ནས། གནས་ནང་གི་རི་
ཁྲོད་འདེབས་པའི་འདུན་པ་བཏང་སྟེ། རྟ་འུག་ཏུ་དགུན་ཞིག་བསྒོམས་པའི་
དུས་སུ། ནུབ་ཅིག་རྨི་ལམ་ན་ཆོས་སྐྱོང་བེར་ནག་ ཅན་ ཤ་རའི་རི་ལ་སང་་
འཇའ་ལི་བྱས་པ་གཅིག་གི་ཤངས་ནས་རླུང་ནག་འཚུབ་མ་བསམ་གྱིས་མི་ཁྱབ་པ་
བྱུང་སྟེ། རི་ཁྲོད་འདེབས་པ་ལ་བར་ཆད་བྱེད་པའི་མི་མ་ཡིན་རྣམས་རི་དྭགས་
302



ཀྱི་གཟུགས་འདྲ་བ་མང་པོ་རླུང་གིས་དེད་ནས་སོང་བ་བྱུང་། དེ་ནས་གཟིམས་
ཁང་འདེབས་ས་གང་བཟང་བསམ་པའི་དུས་སུ་རྨི་ལམ་ན་ཆོས་སྐྱོང་མགོན་པོ་
འཁོར་དང་བཅས་པ་མང་པོ་གཟིམས་ཁང་འོག་མ་བཏབ་ས་དེར་བཞུགས་པ་
དང་། ཁལ་ཕོག་པའི་སྣང་བ་བྱུང་། ད་འདིར་བཏབ་ན་དགའ་བར་འདུག་
སྙམ་ནས། བཏབ་པའི་རྒྱུ་མཚན་དེ་ཡིན་གསུངས། དེ་ནས་བྱ་ལོ་ཟླ་བ་དང༌
པོ་ལ་གཟིམས་ཁང་གི་རྨང་རིས་བྱས་པའི་ཉིན་པར། ཡོན་བདག་དབང་ཕྱུག་
བསམ་འགྲུབ་ཀྱིས་ནས་བྲེ་གང་ཁྱེར་བྱུང་ནས། འདི་ལ་བྱིན་རླབས་མཛད་
ནས་ས་གཞི་ལ་རབ་གནས་མཛད་པར་ཞུ་ཟེར། ཡང་བྱིས་པ་ཞིག་བྱུང་བ་ལ་
ཁྱོད་ཀྱི་མིང་ཅི་ཡིན་བྱས་པས། དོན་འགྲུབ་བྱ་བ་ཡིན་ཟེར། ཡང་མི་གཅིག་
གིས་ཚོགས་མཆོད་ཁྱེར་བྱུང་བ་ལ། ཁྱོད་ཀྱི་མིང་ཅི་ཡིན་བྱས་པས་གཞོན་ནུ་
བསམ་འགྲུབ་བྱ་བ་ཡིན་ཟེར། ད་རི་ཁྲོད་ལེགས་པར་འགྲུབ་པར་འདུག །
རྟེན་འབྲེལ་བཟང་དགོངས་པ་བྱུང་། དེའི་ཉིན་པར་བྱ་རྒོད་མང་པོ་ལྡིང་ཞིང་
བསྐོར་བ་བྱེད་པ་བྱུང་། དེ་རིང་གི་བྱ་རྒོད་འདི་རྣམས་མཁའ་འགྲོའི་སྤྲུལ་པ་
ཡིན་པར་འདུག་གསུངས་ཏེ། དགུང་ལོ་ལྔ་བཅུ་ལ་གནས་ནང་གི་རི་ཁྲོད་
བཏབ། དེ་དུས་ནུབ་ཅིག་གི་རྨི་ལམ་ན་ཡུལ་དེའི་གཞི་བདག་རྣམས་ཀྱིས་་་
དམག་བྱས་བྱུང་བ་ལ། ཉིད་ཆོས་སྐྱོང་བེར་ནག་ཅན་དངོས་ཡིན་སྙམ་པ་བྱུང་
ནས། དེད་པས་བཙན་རྒྱ་བོ་ཞིག་ཟིན་ནས་འདི་བསྒྲལ་དགོས་བསམ་ཙ་ན།།
ཁོ་ན་རེ། ང་བསད་ན་ཡུལ་འདིར་ཡམས་ནད་ཆེན་པོ་ཡོང་། ད་ངེད་རྣམས་
ཀྱིས་ཚོགས་མཆོད་འདྲེན་པ་དང་། མཁར་ལན་གྱི་གྲོགས་དང་ཡོན་བདག་
བྱེད་པ་ཡིན་ཟེར། གཞི་བདག་དེ་རྟ་འུག་གི་བྲག་དམར་གྱི་ཀླུ་བཙན་དེ་ཡིན་
པར་འདུག དེ་དུས་ཚོགས་མཆོད་སྦྲེལ་མ་ཟླ་བ་གཅིག་ཙམ་གྱི་བར་དུ་བྱུང་།
དེ་ནས་གནས་དེར་དབུས་གཙང་ཁམས་གསུམ་གྱི་གྲྭ་པ་འཚོགས། ཟས་ནོར་
ཆོས་གསུམ་ཆར་ལྟར་དུ་བབ། དེ་དུས་སྐུ་ཁམས་ཅུང་ཟད་མ་བདེ་བ་ལ། རི་
303



ཁྲོད་པ་ལ་ཤོག་དང་གསུངས། རང་རེ་ཁམས་བདེ་བར་ཡོང་བར་འདུག་་་
གསུངས། དེ་ཅི་ལགས་ཞུས་པས། དེ་རིང་རེ་སྡིངས་ཀྱི་ཐད་ཀའི་མདུན་གྱི་
ནམ་མཁའ་འདི་ལ་རྗེ་བཙུན་མ་ནོར་བུ་རིན་པོ་ཆེ་དང་། གཡུ་རྡོག་གིས་སྤྲས་
པ་མཐོང་། རྗེ་བཙུན་མ་འདི་རྒྱུན་བཟང་བའི་དུས་རང་རེ་ཁམས་བཟང་བ་
ཞིག་ཡོད་གསུངས། ཡང་དེ་རྟིང་པདྨའི་སྡོང་པོ་ཞིག་གི་སྟེང་ན། བཅོམ་
ལྡན་འདས་ཚེ་དཔག་མེད་གསལ་བ་ཞིག་བྱུང་གསུངས་པས། སྐུ་ཁམས་བདེ་
བ་ལ་ཚེགས་མ་བྱུང༌། དེ་ནས་གནས་དེར་མཚམས་དམ་པར་བྱས་ཏེ། དགེ་
སྦྱོར་གྱིས་དུས་འདའ་བར་བྱས། དབྱར་བཞུགས་དགུན་བཞུགས་ཀྱི་དུས་སུ་
བླ་མ་གཉིས་ཞལ་ཏ་བྱོན་པའི་ལུགས་བཞིན། རྗེ་ནཱ་རོ་པའི་ཆོས་དྲུག་དང་།
ཟབ་ལམ་སྦྱོར་བ་ཡན་ལག་དྲུག་གིས་ཐོག་དྲངས་པའི་ཁྲིད་ཀ་མང་དུ་བྱས་པས།
ཚོགས་པ་ཡང་དྲུག་བརྒྱ་རེ་ཙམ་བྱུང་བ་ལ། གཞན་རྣམས་ལ་ཡང་ཆོས་ཁྲིམས་
དམ་དུ་བཅས། དགེ་བའི་བཤེས་གཉེན་མཁས་བཙུན་མང་པོ་ཡང་འཚོགས།
སྒོམ་ཆེན་ཉམས་རྟོགས་དང་ལྡན་པ་དང་། སྒྲུབ་ཚུགས་ཅན་ཡང་མང་དུ་ཐོན།
ཡང་དེ་དུས་གདམས་ངག་བསྐྱེད་རྫོགས་གཉིས་དང་། སྟོང་ཉིད་སྙིང་རྗེའི་
རྩལ་སྦྱངས་ཏེ། རྗེ་བཙུན་མ་སྒྲོལ་མའི་གསོལ་འདེབས་ དྲག་ ཏུ་ བྱས་ པས།
རྗེ་བཙུན་མ་ཡང་ཡང་ཞལ་མཐོང་གནས་ལུགས་ཀྱི་དོན་ལ་བོགས་ཁྱད་པར་ཅན་
ཐོན། གཟིམས་ཁང་འོག་ན་བཞུགས་དུས། ཚ་བའི་གྲལ་དུ་འདང་རྨི་ལམ་
ན་ཤར་ཕྱོགས་ནས་ཉི་མའི་དཀྱིལ་འཁོར་ཆེན་པོ་ཞིག་ཤར་བྱུང་བ་ལ། གཟའ་
རལ་པ་ཅན་གཉིས་ཀྱིས་བཟུང་བ་ཞིག་རྨིས། དེ་རོ་རྐྱང་གི་རླུང་དབུ་མར་ཚུད་
པ་ཡིན་ལས་ ཆེ་ གསུངས། དེ་དང་དུས་ མཚུངས་ སུ་མགུར་བཞེངས་ པ་ ནི།
ལྷན་སྐྱེས་ཕྱག་རྒྱ་ཆེན་པོ་འདི། །རྟག་ཆད་གཉིས་ཀྱི་མཐའ་དང་བྲལ། །
བདེན་རྫུན་གཉིས་སུ་གྲུབཊཔ་མེད། །འདི་དོཁྲེ་རྟོགས་པས་ཐེ་ཚོམ་ཟད། །
ཅེས་གསུངས། དེ་དུས་སྐུ་ལུས་ཀྱི་སྲིན་བུ་ཐམས་ཅད་ཁམས་འཛག་པ་མེད་
304



པར་གྱུར། མུན་པའི་ནང་དུ་བཞུགས་ཀྱང་སྐུ་ལུས་ཟླ་བ་ལྟར་དཀར་བ་དང་
སྣུམ་པ། དྲི་བཟང་པོས་གཟིམས་ཁང་ཁྱབ་པར་གྱུར། དེ་དང་དུས་མཉམ་
དུ་དམེན་དོར་བའི་སྒོམ་ཆེན་མགོན་པོ་དཔལ་ཟེར་བ་ཞིག་གིས་རིན་པོ་ཆེ་པ་
ཚོགས་གྲལ་དུ་རྗེ་བཙུན་མ་སྐུ་མདོག་ནག་མོ་ཞིག་ ཏུ་མཐོང་བ་བྱུང་། ཕྱིས་
སྒོམ་ཆེན་པ་དེ་དགེ་སྦྱོར་བཟང་པོ་དང༌། ཤི་བའི་ཚེ་ན་ནམ་མཁའ་དྭངས་པ་
དང༌། ཕུང་པོ་ལ་འཇའ་ཟུག་པ་བྱུང་། ཡང་གཟིམས་ཁང་འོག་མ་་་་་
བཞུགས་དུས་ལན་ཅིག་སྐུ་ཁམས་བསྙུང་བ་ལ་གྲྭ་པ་རྣམས་ཀྱིས་གསོལ་འདེབས་
དྲག་ཏུ་བྱས། དེ་དུས་རིན་པོ་ཆེ་པ་ཉིད་ཀྱི་ཉམས་སྣང་ལ། གཟིམས་ཁང་
འདི་རྒྱ་ཇེ་ཆེ་ཇེ་ཆེ་ལ་སོང་བས། སངས་རྒྱས་ཀྱི་ཞིང་ཁམས་དཔག་ཏུ་མེད་པ་
ཞིག་ཏུ་སོང་། དེ་བཞིན་གཤེགས་པ་དང་བྱང་ཆུབ་སེམས་དཔའ་དཔག་ཏུ་
མེད་པ་བཞུགས་འདུག་ཞིང་ཁམས་འདི་གང་ཡིན་དྲིས་པས། པདྨ་ཅན་གྱི་
ཞིང་ཁམས་ཡིན་ཟེར་བ་བྱུང་ཡང་དེ་ནུབ་བསྟུན་པའི་ཟུག་ལ་ཏིང་ངེ་འཛིན་
གཏད་པས། མི་དཀར་པོ་ཞིག་གིས་སྟོང་པ་ཉིད་བཅོ་བརྒྱད་འབུམ་ནས་་་་
གསུངས་པ་བཞིན་དུ་ཀློག་པས། གཉིད་སད་པ་དང་ཕལ་ཆེར་མ་བརྗེད་པར་
འདུག་གསུངས། ཡང་དེ་དུས་རྨི་ལམ་ན་དམྱལ་བའི་སེམས་ཅན་མཐོང་བས།
དེ་རྣམས་ལ་ཚད་མེད་པའི་སྙིང་རྗེ་བཟོད་གླགས་མེད་པ་སྐྱེས་ནས། དེ་རྣམས་
འདོན་དགོངས་པ་ལ། དམྱལ་སྲུང་ཞིག་ན་རེ། སེམས་ཅན་རང་རང་གི་
ལས་ལ་སྤྱོད་པ་ལ་ཁྱོད་ཅི་བྱེད་ཟེར་བའི་འཕྲོ་ལ་གཉིད་སད་ནས་སྤྱན་ཆབ་མང་
པོ་བྱུང་གསུངས། ཡང་ཉིན་ཞིག་གཞན་གྱིས་ལྟ་བ་ལ་ཁམས་ཟི་བ་འདྲ་བ་ཞིག་
བྱུང་བ་ལ། ང་རང་གི་ཉམས་སྣང་ལ་རྗེ་བཙུན་མ་སྒྲོལ་མས་ལམ་སྣ་བྱས་ཏེ།
འཇའ་ཚོན་གྱི་ལམ་ལ་པོ་ཏ་ལར་ཕྱིན་པའི་སྣང་བ་བྱུང་། གནས་དེ་རིན་པོ་ཆེ་
སྣ་ཚོགས་ལས་གྲུབ་པའི་གཞལ་ཡས་ཁང་དང་། བར་བར་ཐམས་ཅད་རིན་པོ་
ཆེའི་མཆོད་རྟེན་དྲིལ་བུ་གཡེར་ཁས་བརྒྱན་པ་མང་པོ་འདུག དྲིལ་བུའི་སྒྲ་དེ་
305



ཐེག་པ་ཆེན་པོའི་ཆོས་ཀྱི་སྒྲ་འབའ་ཞིག་ཏུ་གསན། དེར་རྗེ་བཙུན་མ་སྒྲོལ་མ་
དང་སྔར་གྱི་བླ་མ་རྣམས་བཞུགས་འདུག་པས། ང་རང་ཡང་འདིར་བསྡད་
དགོས་སྙམ་ཙ་ན། རྗེ་བཙུན་མའི་གསུངས་ནས། ད་ལན་ཁྱོད་ཕར་སོང་།
ད་བཟོད་ཡོང་བའི་དུས་སུ་རོལ་མོ་དང་བསུ་བ་འདི་ལས་མང་བ་བྱེད་པ་ཡིན་
གསུངས་ནས། བར་དུ་ཡོལ་བ་ཞིག་བཏང་ནས། རྗེ་བཙུན་མ་གཉིས་ཀྱིས་
འཇའི་ལམ་ལ་འདིར་བསྐྱལ་བའི་འཕྲོ་ལ། མི་དཀར་པོ་ཞིག་གིས་བདུད་རྩིའི་
བུམ་པས་ཁྲུས་བྱས་པའི་སྣང་བ་བྱུང་བ་ལ། ཚོགས་སུ་དགེ་འདུན་རྣམས་ཀྱིས་
རིམ་གྲོའི་ཆོས་སྟོན་པའི་སྒྲ་དེས་གཉིད་སད་པ་བཞིན་དུ་བྱུང་དུས། མི་མ་ཡིན་
འགའ་ཞིག་གིས་བར་ཆད་བྱེད་པར་འདུག་ནས། ད་བཅོམ་ལྡན་འདས་རྟ་
མགྲིན་དངོས་སུ་གྱུར་ནས། ཞབས་གཡས་གཡོན་བཅའ་རའི་རྒྱབ་རི་དང་
མདུན་རི་ལ་བཞག་སྟེ། ཕྱག་ན་གནམ་ལྕགས་ཀྱི་ཕུར་བུ་མེ་རབ་ཏུ་འབར་བ་
ཞིག་ཐོགས་ཏེ། རྟ་སྐད་འཚེར་ཞིང་གར་བྱས་པས་མི་མ་ཡིན་ཐམས་ཅད་བྱེར་
ནས་སོང་། གཞན་རྩེ་ན་ཡོད་པ་རྣམས་ལ་གར་བྱེད་པའི་སྣང་བ་བྱུང་འདུག
དེ་ནས་སྐུ་ཁམས་དྭངས་པ་ལ་ཚེགས་མ་བྱུང་གསུངས། དེ་ནས་ཡང་གཟིམས་
ཁང་གོང་མར་ཡོས་བུ་ལོའི་ཟླ་བ་དྲུག་པའི་ཚེས་བཅུ་བཞིའི་ནུབ་ཅིག་གི་ཐོ་་
རངས་ཀྱི་ཆ་ལ་རྨི་ལམ་ན། དྲུང་ཆོས་རྗེ་སྐུ་ལ་དར་གྱི་ན་བཟའ་དང་རིན་པོ་
ཆེའི་རྒྱན་གྱིས་སྤྲས་པ་ཞིག་བྱོན་ནས། ང་ལ་ཕོ་བྲང་དུ་བར་ཆད་བྱུང་དགའ་
ལྡན་དུ་འགྲོ་བ་ཡིན་གསུངས། ད་སྐུ་གཤེགས་པ་ཡིན་ནམ་སྙམ་ནས་ཕྱག་གིས་
ན་བཟའ་ལ་འཇུས་པས་འཇའ་བཞིན་དུ་ཡལ་ནས་སོང་། དེར་རྨི་ལམ་དུ་བློ་
མ་བདེ་ནས་མཆི་མ་མང་པོ་བྱུང་འདུག་པའི་འཕྲོ་ལ་གཉིད་སད་གསུངས། དེ་
ནས་ཐུགས་མ་བདེ་ནས་ཡུན་རིང་པོའི་བར་དུ་མཉམ་བཞག་མཛད་ཅིང་་་་་
གཟིགས་པས། ནུབ་ཅིག་འོད་གསལ་གྱི་ངང་དུ་ཚེན་དབེན་ལ་སོགས་པའི་རྟ་
པ་མང་པོ་ཡོང་གིན་འདུག་ནའང་། དྲུང་ནས་མི་བཞུགས་པར་གདུང་དེ་་
：
306



གདན་དྲངས་ནས། གསག་ ཐང་ཆེན་པོ་ཞིག་གི་དཀྱིལ་ན་ཡར་ཡོང་གིན་་་་
འདུག གཞན་རྣམས་ལ་བཤད་ཀྱང་བདེན་པར་མི་འཛིན་པ་དང་། སེམས་
མི་བདེ་བར་འདུག་པས་མ་བཤད་པ་ཡིན་གསུངས། དེ་དུས་རིན་པོ་ཆེ་ཀརྨ་
པའི་མ་འོངས་ལུང་བསྟན་རྟགས་སྐུ་ལ་བཀོད་པའི་ལུགས་བཞིན་དབུ་ཞྭ་དམར་
པོ་ནོར་བུ་རིན་པོ་ཆེས་སྤྲས་ པ་ གསོལ་ཏེ། ཆོས་རྗེའི་རྒྱལ་ཚབ་ བཞིན་དུ།
སྒོམ་ཆེན་རྣམས་ཀྱི་མགོ་འདོན་མཛད་ཅིང་། དྲུང་གི་གསུང་ནས་ཀྱང་ཞྭ་
དམར་ཅན་གཉིས་ལུང་བསྟན་འདུག་པའི་ གཅིག་ རང་རེ་ཡིན་སྙམ་པ་ཡོད་་་་
གསུངས། ཡང་གཟིམས་ཁང་གོང་མར་ལན་གཅིག་རི་ཁྲོད་པ་ལ། ངས་བདེ་
མཆོག་ལུས་དཀྱིལ་འདི་ཕྱིན་ཅི་མ་ལོག་པ་ཞིག་ད་སྒོམ་ཤེས་གསུངས། དེའི་རྒྱུ་
མཚན་ཅི་ལགས་ཞུས་པས། འདང་ཞག་བདེ་མཆོག་ཞལ་བཞི་ཕྱག་བཅུ་་་་
གཉིས་པ་ཞིག་གི་སྐུ་ལ་ཡུལ་སུམ་ཅུ་སོ་བདུན་གྱི་ལྷ་རྣམས་མེ་ལོང་དུ་གཟུགས་
བརྙན་ཤར་བ་བཞིན་དུ་གསལ་བ་ཞིག་བྱུང་གསུངས། ཡང་དགོངས་ཇའི་
གྲལ་ཞིག་ཏུ་གཟིམས་ཁང་གི་ནང་འདི་དེ་བཞིན་གཤེགས་པའི་སྐུའི་ཐམ་འགག་
ནམ་ འགག་ ཏུ་ སོང་ བའི་ གཙོ་བོ་དེ། དྲུང༌ ཆོས་ རྗེས་ བྱས་ པ་ ཞིག་ མཐོང༌།
ཡང་གཟིམས་ཁང་གོང་མར་ནུབ་ཅིག་གི་རྨི་ལམ་ན། བྱང་ཕྱོགས་ལྕང་ལོ་ཅན་
གྱི་གནས་ཡིན་ཟེར་བ་ཞིག་ཏུ་ཕྱིན་པས་དེ་ན་འཁོར་ལོ་བདེ་མཆོག་ལྷ་དྲུག་ཅུ་རྩ་
གཉིས་དང་རྗེ་དུས་གསུམས་མཁྱེན་པ་ལ་སོགས་པའི་བླ་མ་རྣམས་བཞུགས་
འདུག་གསུངས། ཡང་ནུབ་ཅིག་གཟིམ་ཁང་གོང་མ་ན་བཞུགས་དུས་རྨི་ལམ་
ན། རྗེ་བཙུན་མ་མཁའ་སྤྱོད་མ་དངོས་ཡིན་སྙམ་པ་བྱུང་ནས། རུས་རྒྱན་
དང་ཌ་མ་རུ་བསྣམས་ཏེ། ཨུ་རྒྱན་དུ་ཕྱིན་པས། སློབ་མ་ཡང་གཅིག་གཉིས་
ཙམ་གྱིས་ཕྱི་ལ་སླེབ་ཡོང་བའི་སྣང་བ་བྱུང་། ཞག་བདུན་ཙམ་གྱི་བར་དུ་ཏིང་
ངེ་འཛིན་འཕེལ་བ་དང་། ཨུ་རྒྱན་གྱི་སྣང་བ་བྱུང་གསུངས། ཡང་ལན་ཅིག་
སྐུ་ཁམས་བསྙུང་བ་ལ་རྗེ་བཙུན་མ་སྒྲོལ་མ་ལ་གསོལ་བ་བཏབ་པས། རྗེ་བཙུན་
307



མ་རྒྱན་བསམ་གྱིས་མི་ཁྱབ་པས་བརྒྱན་པ་ཤར་ལྷོ་མཚམས་སུ་གཟིགས་པ་དང་།
ནང་ཐམས་ཅད་དྲི་བཟང་པོའི་ངད་ཀྱིས་ཁྱབ་པ་བྱུང་། ཏིང་འཛིན་ཤིན་ཏུ་
དྭངས་པ་བྱུང་སྟེ། རྗེ་བཙུན་མ་སྒྲོལ་མ་འདི་སྐྱེ་བ་བདུན་དུ་བར་མ་ཆོད་པའི་
ཡི་དམ་ཡིན་ངོ་ཤེས་པར་འདུག་གསུངས། ཡང་དུས་གཏོར་ཞིག་གཏོང་བའི་
དུས་སུ་བུ་དགོན་གྱི་རྒྱབ་རིའི་རྩེ་མོའི་ཐད་ཀ་ལ། དཔལ་ཡེ་ཤེས་ཀྱི་མགོན་པོ་
ཕྱག་བཞི་པ་ནམ་མཁའི་ཁམས་གང་བ་ཙམ་ཞིག་ལ། འཁོར་སྤྲིན་ཕུང་་་་་
འཐིབས་ པ་ ཙམ་ ཞལ་ གཟིགས། གཙོ་བོའི་ ཕྱག་ གཡས་ པའི་ རལ་ གྱི་ དང་།
ཨག་ཚོམ་ལས་ཡེ་ཤེས་ཀྱི་མེ་དཔུང་དམར་འུ་རུ་རུ་འབར་གིན་འདུག་གསུངས།
ཡང་བསོད་ནམས་བཟང་པོ་ཁྱོད་ཀྱིས་རྗེ་བཙུན་མ་སྒྲོལ་མ་ཨེ་མཐོང་གསུངས།
མ་མཐོང་ལགས་ཞུས་པས། ད་ལྟ་མདུན་གྱི་ནམ་མཁའ་འདི་ན་རྒྱན་ཆ་ལུགས་
དང་བཅས་པ་བཞུགས་འདུག ཁྱོད་དམ་ཚིག་གཙང་བས་བཤད་པ་ཡིན་་་
གསུངས། ཡང་དབྱར་ཞིག་རྒྱལ་བ་རིགས་ལྔའི་ཞལ་གཟིགས་པ་ལ་དང་པོའི་
གཙོ་བོ་དེ་རྣམ་པར་སྣང་མཛད། གཉིས་པ་མི་བསྐྱོད་པ། གསུམ་པ་རིན་
ཆེན་འབྱུང་ལྡན། བཞི་པ་སྣང་བ་མཐའ་ཡས། ལྔ་པ་དོན་ཡོད་གྲུབ་པས་
གཙོ་བྱས་པ་ལ། གཞན་རིགས་ལྔས་འཁོར་བྱས་པ། སྐུ་མདོག་ནི་གཙོ་བོ་
རྣམས་དང་མཐུན་པར་འདུག་གསུངས། དེ་ཡིན་པའི་རྒྱུ་མཚན་འཁོར་ལོ་
ལྔའི་ཕོ་བྲང་དུ་རླུང་སེམས་ཀྱི་དྭངས་མ་འདུས་པའི་རྟགས་སུ་འདུག་གསུངས།
ཡང་བཅོམ་ལྡན་འདས་ཐུབ་པ་ཆེན་པོ་ལ་བསྐལ་བཟང་གི་སངས་རྒྱས་སྟོང་གིས་
བསྐོར་བ་གཟིགས། དེ་སྤྲུལ་སྐུའི་རྩ་གནས་སུ་རླུང་སེམས་འདུས་པའི་བརྡར་
འདུག དེའི་རྗེས་ལ་གསང་སྔགས་བླ་མེད་ཀྱི་དཀྱིལ་འཁོར་མང་པོ་གཟིགས་
གསུངས། འདི་རྣམས་རླུང་སེམས་དབུ་མར་ཚུད་པའི་བརྡར་འདུག་གསུངས།
ཡང་བྱི་བ་ལོ་ལ་སློབ་དཔོན་གཡའ་བཟང་པ་དང་མཇལ་དུས། མདངས་ཤར་
ཕྱོགས་འདི་ནས་རྗེ་བཙུན་མ་དང༌། བུ་མོ་མཛེས་མ་མང་པོ་ཤོན་དང་གླུ་གར་
308



དཔག་ཏུ་མེད་པ་བྱེད་གིན་འདུག་པ་རྨིས། ཁོང་དམ་ཚིག་གཙང་བའི་རྟགས་
སུ་འདུག་གསུངས། ཡང་ནུབ་ཅིག་དགའ་ལྡན་དུ་བྱམས་པ་དང་མཇལ། དེ་
ན་རྗེ་དུས་གསུམ་མཁྱེན་པ་ལ་སོགས་པའི་བླ་མ་གོང་མ་རྣམས་བཞུགས་འདུག །
བྱམས་པའི་ཞལ་ནས་བུ་བདེ་བར་འོངས་སམ་གསུངས། ལྷའི་བུ་དང་བུ་མོ་
མང་པོ་གཏད་ནས་འདི་རྣམས་ལ་ཆོས་སྟོན་གསུངས་པ་རྨིས། ཡང་ནུབ་ཅིག་
འཛམ་བུའི་གླིང་གི་དགེ་བའི་བཤེས་གཉེན་མང་པོ་དགའ་ལྡན་དུ་འབྱོན་གྱིན་
འདུག་པ་རྨིས། ངས་ཀྱང་ཌ་མ་རུ་དང་རུས་རྒྱན་བསྣམས་ནས་དགའ་ལྡན་དུ་
ཕྱིན་པ་ཞིག་རྨིས། འདིར་བཅོམ་ལྡན་འདས་བྱམས་པ་ལ་མོས་པ་བྱས་པའི་མི་
བཟང་པོ་རྣམས་དེར་འགྲོ་བ་ཡིན་པར་འདུག་སྙམ་པ་བྱུང་གསུངས། ཡང་
ནུབ་ཅིག་སྨར་ཁམས་སྨད་ཀྱི་ས་ཆ་ཞིག་ན་ཁང་པ་བཟང་པོ་ཞིག་བྱས་འདུག་
པའི་ནང་ན། ཆོས་སྐྱོང་བེར་ནག་ཅན་སྔར་བས་ཆས་བཟང་བ་ཞིག་དང༌།
མི་དཀར་སེང་བ་གཅིག་དང་གཉིས་འདུག་པ་ལ། ངས་དེ་གཉིས་ལ་མཁར་
ལན་འདི་ལ་དཀའ་ལས་ཆེན་པོ་ཞིག་བྱས། ད་གཅིག་ཀྱང་མ་རེད་པ་མེད་བྱས་
པས། མི་དཀར་པོ་དེ་ན་རེ། ད་རུང་དུམ་པ་ཡོད་ཟེར། ད་གཅིག་ཀྱང་
མེད་བྱས། དེ་ནས་ངས་དེ་གཉིས་ལ་ཁམས་སུ་ཕྱིན་ན་འགྲོ་དོན་འཕེལ་ལམ།
འདིར་བསྡད་ན་འགྲོ་དོན་འཕེལ་བྱས་པས། ཆོས་སྐྱོང་ན་རེ། ཁམས་སུ་
འགྲོ་དོན་འཕེལ་པོ་ཡོང་སྟེ། ལམ་ལ་ཁག་པོ་ཡོང་ཟེར། འོ་ན་འདིར་བསྡད་
ན་འགྲོ་དོན་འཕེལ་ལམ་བྱས་པས། སྐུ་ཚེ་རིང་པོ་མི་ཡོང་ཟེར། ཇི་ཙམ་ཐུབ་
བྱས་པས། དྲུག་ཅུ་རྩ་དྲུག་གམ་རྩ་བདུན། དེ་ལ་བར་ཆད་མ་བྱུང་ན་བརྒྱད་
ཅུ། དེ་ལ་བར་ཆད་མ་བྱུང་ན་དགུ་བཅུ་ཐུབ་ཟེར། ལར་རྨི་ལམ་ལ་ཏིག་པ་
མེད་དེ། ལོ་གཅིག་ཙམ་ཁམས་བཟང་པོར་ཡོང་གསུངས་ཏེ། ལོ་གཅིག་སྐུ་
ཁམས་བཟང་བར་བྱུང་། ལར་ང་ཁམས་བཟང་དུས་ཀྱི་ཏིང་ངེ་འཛིན་གྱི་རྩལ་.
འདི་རྣམས་བཤད་ན་གཞན་གྱི་བློར་མི་ཤོང་གསུངས། ། གཞན་ཡང་ཡི་དམ་
309



དང་ཆོས་སྐྱོང་དང་ཞིང་ཁམས་གཟིགས་ཚུལ། འདས་མ་འོངས་ཀྱི་དགེ་མི་
དགེ་དང་གཞན་གྱི་སེམས་ཤེས་པ་ལ་སོགས་པ་མང་དུ་གསུངས་ཏེ། མདོར་
བསྡུས་ཙམ་ཡི་གེར་བཀོད་ཅེས་འབྱུང་། །
བླ་མ་རིན་པོ་ཆེ་ཉིད་ཀྱིས་འོད་གསལ་ངང་ཏིང་ངེ་འཛིན་གྱི་ངང་ནས་སྲིད་
པ་བར་དོའི་ལུས་གཟིགས་ཚུལ་ནི། བདེ་ཆེན་ན་བཞུགས་པའི་དུས་ནངས་
པར་ཐོ་རངས་འོད་གསལ་གྱི་ངང་ནས་གསང་ཕུ་བའི་ཁམས་པ་དགེ་བཤེས་ཕར་
ཚད་གཉིས་ཤེས་པ་ཞིག་ཡོད་པ་དེ། སྤྱིལ་པོའི་ནང་དུ་རྒྱང་སྟེ་བྱུང༌། འདི་
མཚམས་ཁང་དུ་ཡོང་བ་ཅི་ཡིན་སྙམ་པ་ལ། དེ་མ་ཐག་ཏུ་བར་དོའི་རྣམ་ཤེས་
ཡིན་པར་ངོ་ཤེས་ནས། ཁོའི་རྣམ་ཤེས་དེ་ཏིང་ངེ་འཛིན་གྱིས་བཟུང་ནས།
ཆོས་བཤད་དང་གདམས་པ་བཏབ་པས། ཁོ་ན་རེ། ཁྱེད་ང་མ་བཟུང་ད་
ལས་ཀྱི་དབང་གིས་སྐད་ཅིག་ཀྱང་སྡོད་ས་མེད་ཟེར། ད་འོ་ན་ཁྱོད་རང་ཡང་
ཕར་ཕྱིན་ལ་སོགས་པ་ཤེས་པ་ཡིན་མོད། བཅོམ་ལྡན་འདས་བྱམས་པ་མགོན་
པོ་ཡིད་ལ་གྱིས། ངས་ཀྱང་ཏིང་ངེ་འཛིན་གཏད་བྱས་པ་ཡིན་ཏེ། སྔར་བལ་
ཡུལ་དུ་ཚོང་ལ་ཕྱིན་པའི་བག་ཆགས་ཀྱིས་བལ་པོ་ཕྱོགས་ལ་སོང་བ་འདྲ་བ་ཞིག་
བྱུང་གསུངས། ཡང་ཕུག་མོ་ཆེར་བསྒོམ་པའི་དུས་སུ། སྒོམ་ཆེན་རྒྱལ་མཚན་
དཔལ་བྱ་བ་ཤི་ནས། རྣམ་ཤེས་ངའི་ཐུགས་ཀར་འཕོ་ནུས་པ་བྱུང་། ངས་
གདམས་ངག་བཏབ་པས་གནམ་ སྟོད་ཀྱི་ས་ཆར་མི་ལུས་ཤིག་ ཐོབ་གསུངས།
ཡང་གནས་ནང་དུ་གཉན་གོག་པའི་ཕ་ཇོ་དགོས་རིན་པའི་དུས་སུ། ངས་ཕ་ཇོ་
དེ་ལ་ཕན་ཐོགས་པར་ཡོད་པ་གསུངས། དེ་ཅི་ལགས་ཞུས་པས། མདང་ང་
མཚུར་ཕུའི་སྐུ་འབུམ་གཉིས་པོའི་སྟེང་ན་རུས་རྒྱན་དང་ཌ་མ་རུ་དང་བཅས་ནས་
གར་བྱེད་ཅིང་ཏིང་ངེ་འཛིན་གྱི་རྩལ་སྦྱོང་གིན་འདུག་པའི་དུས་སུ། མི་རྒད་པོ་
.རལ་པ་ཅན་ཞིག་གིས་ངའི་རྐང་པ་ལ་རེག་པ་ཞིག་བྱུང་གསུངས། དེ་ཁོ་ཤི་
ཁར་ང་ལ་མོས་པའི་རྟེན་འབྲེལ་དུ་འདུག་གསུངས། ཡང་གཟིམས་ཁང་གོང་
310



མ་ན་བཞུགས་དུས་བྱེ་ལུང་པའི་དགེ་སློང་རིན་བླ་གུམ་པས་ཁོའི་རྣམ་ཤེས་ངའི་
རྩར་བྱུང༌། ངས་འཆི་དུས་བླ་མའི་རྣལ་འབྱོར་དང་མ་བྲལ་བར་བྱས་ཟེར།
དེའི་རྟེན་འབྲེལ་གྱིས་གནམ་སྨད་ཀྱི་ས་ཆར་བུ་ཞིག་ཏུ་སྐྱེས་གསུངས། པཀི་
རྒྱལ་མཚན་འབུམ་གྱི་བུ། འབུམ་སྐྱབས་དེ་ཡོན་བདག་བཀྲ་ཤིས་འབུམ་གྱི་སྐྱེ་
བ་ཡིན་པར་འདུག མི་ལུས་ཐོབ་པ་དེ་འཆི་ཁར་ང་ལ་དབང་བསྐུར་ཞིག་ཐོབ་
པ་དེའི་ཕན་ཡོན་དུ་འདུག་གསུངས། ཡང་གནས་ནང་དུ་ཡོན་བདག་ཁྲོ་བོ་
འབུམ་ཤི་དུས་ཁོའི་རྣམ་ཤེས་ངའི་རྩེ་རུ་བྱུང་བ་ལ། གདམས་ངག་བཏབ་པས་
དགའ་བ་གདོང་གི་མདར་མི་ལུས་ཐོབ་སྙམ་པ་ཞིག་བྱུང༌། ཡང་ཁྲམ་རས་གུམ་
དུས་ཁོའི་རྣམ་ཤེས་ངའི་རྩར་བྱུང་བ་ལ་ཁོང་དེ་དུས་ལམ་ལོག་པ་ཞིག་ལ་འགྲོ་ལ་
ཁད་འདུག་པ་ལ། ངས་ཆོས་བཤད་ཅིང་གདམས་པ་བཏབ་པས། ཁམས་ཀྱི་
ཁོ་རང་གི་ས་ཆའི་ཁང་པ་སྒོ་སྐྱ་ཐ་ལེ་བ་ཞིག་ཏུ་སོང་སྟེ། མི་ལུས་ཤིག་ཐོབ་སྙམ་
པ་བྱུང་གསུངས། ལར་དེ་ལ་སོགས་པའི་བར་དོའི་རྣམ་ཤེས་མང་དུ་གཟིགས།
བླ་མ་གྲུབ་ཐོབ་ཆེན་པོ་དེ་ཉིད་ཀྱིས། ཞིང་ཁམས་འདིའི་གདུལ་བྱ་འབྲེལ་པ་
ཅན་རྣམས་སྨིན་གྲོལ་གྱི་ལམ་ལ་བཀོད་དེ། སེམས་ཅན་རྟག་འཛིན་ཅན་་་་
རྣམས་ལ་མི་རྟག་པ་སྟོན་པའི་ཕྱིར་དང༌། ལེ་ལོ་ཅན་རྣམས་བརྩོན་འགྲུས་ལ་
བསྐུལ་བ་དང་། ཆོས་ཉིད་སྒྱུ་མ་ལྟ་བུའི་ངང་ནས་སངས་རྒྱས་ཀྱི་ཞིང་སྦྱོང་བ་
དང༌། སེམས་ཅན་སྨིན་གྲོལ་མཛད་པའི་ཆེད་དུ། རྡོ་རྗེའི་སྐུ་ལ་འདས་་
གྲོངས་མི་མངའ་ན་ཡང་། གླང་ལོ་ཟླ་བ་གཉིས་པའི་ཚེས་ལྔ་དྲུག་ནས་སྐུ་་་
ཁམས་ཅུང་ཟད་མ་བདེ་བའི་ཚུལ་བསྟན། བུ་སློབ་རྣམས་ཀྱིས་ཀྱང་གསོལ་བ་
འདེབས་པ་དང༌། སྐུའི་རིམ་གྲོ་ཞག་ཉི་ཤུ་ཙམ་གྱི་བར་དུ་རྒྱུན་མ་ཆད་པར་
བྱས། སློབ་དཔོན་གཡའ་བཟང་བ་ལ་སོགས་པའི་སྨན་པ་མཁས་པས་ཀྱང་
གསོ་དཔྱད་མང་དུ་བྱས་ན་ཡང་། སྙིགས་མའི་དུས་ཀྱི་གདུལ་བྱ་རྣམས་སྐལ་བ་
དམན་པ་ལ་བསྟེན་ནས། བདེ་བར་གཤེགས་པའི་ཚུལ་བསྟན་ཁར་རི་ཁྲོད་པ་
311



སོགས་བུ་སློབ་རྒན་པ་ཁ་ཡར་དང་། ཉེ་གནས་གཉིས་ལ་སོགས་པ་རྣམས་ལ་
ཞལ་ཏ་བྱོན་པ་ནི། རང་རེ་ཡང་སྔར་གྱི་རྨི་ལྟས་ལ་སྐུ་ཚེ་འདི་ལས་རིང་ཙམ་
ཐུབ་སྙམ་པ་ཡོད་ནའང་། ད་ལན་ནད་བུ་འདིས་གཏུགས་བྱུང་བས། ཨེ་
ཐོན་ཡང་མི་ཤེས་པར་འདུག་པས། གལ་ཏེ་གཤེགས་ན་གཤེགས་ཁར་གཞན་
གྱིས་གསལ་འདེབས་དགོས་པ་དེ་ང་མིན། པུར་ལ་དབང་བསྐུར་དང་ཆོ་ག་
བདུན་ཚིགས་དགོས་པ་དེ་ང་མིན། པུར་འདི་ལ་ཞག་གསུམ་དུ་མ་རེག་པར་
ཅམ་མེ་ཞོགདེ་ནས་པུར་ཆས་ལེགས་པོ་ཞིག་གྱིས། དར་དམར་པོའི་ན་བཟའ་
ཞིག་གསོལ། དེའི་སྟེང་དུ་རུས་རྒྱན་གསོལ་ལ་ཁྲིའི་སྟེང་དུ་བཞུགས་སུ་ཆུག་ལ།
ཁྱེད་དམ་ཚིག་གཙང་བ་བཅུ་ལྷག་ཅིག་གིས་མཆོད་པ་ཕུལ་ལ་གསོལ་བ་ཐོབ།
ང་དག་པ་སངས་རྒྱས་ཀྱི་ཞིང་དུ་འགྲོ་བ་ཡིན་པས་མྱ་ངན་དང་ངུ་འབོད་མ་བྱེད་
པར་ཉིན་མཚན་མེད་པར་བླ་མ་ལ་གསོལ་བ་ཐོབ། སྐྱེ་མེད་ཀྱི་ངང་དུ་འགག་
མེད་ཀྱི་རྩལ་སྦྱོང་གྱིས་ ཐམས་ཅད་འཆི་བ་མིན་པ་འགྲོ་ས་མེད་པ་ཡིན་པས།
ད་ཕྱིན་ཆད་སློབ་དཔོན་དགེ་སློང་ལ་ང་ཇི་ལྟར་འཁུར་བ་བཞིན་ཁུར། ཁྱེད་
རྣམས་རི་ཁྲོད་འདིར་སྡོད་ལ། རབ་རྣམས་ཀྱིས་མཚམས་ལོ་གསུམ་གསུམ་
གྱིས། འབྲིང་རྣམས་ཀྱིས་རི་མི་འབབ་ལོ་གསུམ་གསུམ་གྱིས། ཐ་མ་རྣམས་
ཀྱིས་ཀྱང་དབྱར་བཞུགས་དགུན་བཞུགས་མ་ཆག་པར་གྱིས་ལ་དགེ་སྦྱོར་ལ་་
འབུངས། དེ་ལྟར་བྱས་ན་བླ་མའི་ཐུགས་དགོངས་རྫོགས་པ་ཡིན། ཕ་ལ་བུ་
སྐྱེས་པ་ཡིན་གསུངས། ངའི་ཕུར་འདི་ཡང་མ་བཞུ་བར་གཟིམས་ཁང་འོག་
མའི་ནུབ་ཕྱོགས་སུ་མཆོད་ཁང་ཀ་བཞི་མ་ཞིག་གི་ནང་དུ། དངུལ་གྱི་འབུམ་པ་
ཆུང་ངུ་ཞིག་གྱིས་ལ་དེའི་བུམ་པའི་ནང་དུ་བཞུགས་ལ་ཞལ་ཤར་དུ་སྟོན། དར་
དམར་པོའི་ན་བཟའི་སྟེང་དུ་རུས་རྒྱུན་གསོལ། མདུན་དུ་དམ་ཚིག་རྡོ་རྗེ་དྲིལ་
བུ་ཀ་པཱ་ལ་བདུད་རྩིས་བཀང་བ་དང་ཌ་མ་རུ། ཤམ་བུའི་ཐད་ཀར་མཁའ་
སྤྱོད་མའི་སྐུ་བཞུགས། དེའི་རྟེན་འབྲེལ་ནི་སྨར་ཁམས་སྨད་ལ་སོགས་པའི་ས་
312



ཆ་དབེན་པ་ཞིག་ ཏུ་ཕྱིན་ནས་སྒྲུབ་པ་རྩེ་གཅིག་ཏུ་བྱས་ན། སྐྱེ་བ་འདི་ལ་
མཁའ་སྤྱོད་ཀྱི་དངོས་གྲུབ་ཐོབ་པ་ཡི་དམ་ ལྷའི་ལུང་བསྟན་པ་ཡོད་པ་ཡིན་ཏེ།
ད་ལན་བར་ཆད་ཅིག་བྱུང་བས་དེའི་ཐོག་ཏུ་མ་སོང་ནའང་། བར་དོར་མཁའ་
སྤྱོད་ཀྱི་དངོས་གྲུབ་ཐོབ་ངེས་པར་འདུག་པས་དེ་བཞིན་གྱིས། མཁའ་སྤྱོད་ཀྱི་
དངོས་གྲུབ་ཐོབ་པའི་གང་ཟག་དེ་དང་འབྲེལ་ཚད་དོན་ལྡན་དུ་འགྲོ་བ་ཡིན་
གསུངས། ། གཞན་ཡང་ཐུགས་དམ་གྱི་རྟེན་དང་ཕྱག་དཔེ་རྣམས་བཞུགས་སུ་
ཆུག སྐུ་འབུམ་དེ་ཡང་གང་གིས་མཐོང་བ་དང་། ཐོས་པ་དང་། མོས་པ་
ཐམས་ཅད་ངས་འདྲེན་པའི་སྨོན་ལམ་བཏབ་ཡོད་པ་ཡིན། གཞན་ཕྱི་རྟེན་
ནང་རྟེན་ལ་སོགས་པ་གང་ཡང་མ་བཞེངས། གལ་ཏེ་བཞེངས་ན་དམ་ཚིག་
མེད་གསུངས། ཕྱག་རྫས་ཀྱི་དངོས་པོ་དམ་དུམ་ཡོད་པ་འདི་རྣམས་ལ་ཚོགས་
གལ་ཆེ་བས་གྱིས། ངས་ཞལ་ཏ་བྱས་པ་འདི་རྣམས་བྱས་ན་ཤུལ་དུ་དགེ་བར་
འདུག་ཅིང་། ང་རང་དངོས་བཞུགས་པ་དང་འདྲ་གསུངས། གཞན་ཡང་དེ་
དུས་ དྲུང༌ ན་ ཡོད་ པ་ རྣམས་ ཀྱིས་ ཐུགས་ ཀྱི་ ལྟས་ ཇི་ འདྲ་ གདའ་ཞུས་ པས།
མདང་ཞག་སངས་རྒྱས་སྨན་པའི་རྒྱལ་པོ་ཇོ་བོའི་སྐུ་ཚད་ཙམ་ཞིག་ལ་སྨན་བླ་
དཔག་ཏུ་མེད་པས་ བསྐོར་བ་ཞིག་གཟིགས་གསུངས། ཡང་ཉིན་ཞིག་ཤར་
ཕྱོགས་འདི་ན་འོད་དཀར་པོ་ཞིག་བྱུང་བ་དང༌། དེའི་མོད་ལ་དེ་བཞིན་་་་་
གཤེགས་པའི་སྐུས་ཐམ་འགག་ནམ་འགག་ཏུ་སོང་གསུངས། ཡང་དེའི་རྗེས་
ལ་ངས་རི་དཀར་པོ་ཞིག་གི་རྩེ་མོར་ཕྱིན་པ་དང་། དེ་ན་རིན་པོ་ཆེ་སྣ་ཚོགས་
ལས་གྲུབ་པའི་གཞལ་ཡས་ཁང་ཞིག་འདུག དེའི་ནང་དུ་ཕྱིན་པ་དང་བཅོམ་
ལྡན་འདས་བྱམས་པ་མགོན་པོ་དང་། རྗེ་དུས་གསུམ་མཁྱེན་པ་ལ་སོགས་པའི་
བླ་མ་གོང་མ་རྣམས་བཞུགས་འདུག་གསུངས། ཡང་དེ་རིང་སུམ་ཅུ་རྩ་གསུམ་
གྱི་གནས་རྣམས་གཟིགས་གསུངས། ཡང་དེའི་རྗེས་ལ་ནུབ་ཅིག་རྨི་ལམ་ན།
ཚེ་དཔག་མེད་གཙོ་བོ་མི་ཉིས་འགྱུར་ཙམ་ཞིག་ལ་ཚེ་དཔག་མེད་བསམ་གྱིས་མི་
313



ཁྱབ་པས་བསྐོར་བ་ཞིག་གཟིགས་གསུངས། དེ་ལ་སོགས་པ་རྗེ་བཙུན་མ་སྒྲོལ་
མ་དང་། དཔའ་བོ་མཁའ་འགྲོ་ཆོས་སྐྱོང་བསམ་གྱིས་མི་ཁྱབ་པ་གཟིགས་པ་
ཐམས་ཅད་ཤིན་ཏུ་རྒྱུན་བཟང་བར་འདུག སྔར་ཡི་དམ་ཆོས་སྐྱོང་རྣམས་རྒྱུན་
བཟང་ན་ཁམས་བཟང་བ་ཞིག་ཡོད་པ་ཡིན་ཏེ། ད་ལན་རྒྱུན་བཟང་བ་འདི་
འཆི་ཁར་ཕྱིན་པའི་བསུ་བར་འདུག་གསུངས། དེ་དུས་ཟླ་བ་གཅིག་ཙམ་གྱི་
བར་དུ་ནམ་མཁའ་ལ་འཇའ་ཁ་དོག་ལྔ་རྒྱུན་མ་ཆད་པར་བྱུང་། འཇའ་ཚོན་
འདི་རྣམས་དཔའ་བོ་མཁའ་འགྲོའི་འོད་ཟེར་དུ་འདུག་གསུངས། གཞན་ཡང་
སྒྲ་དང་ས་གཡོ་བ་ལ་སོགས་པ་དང་ཕྱི་ན་ཡོད་པ་རྣམས་ཀྱིས་ཀྱང་དྲི་བཟང་པོའི་
ངད་ཀུན་གྱིས་ཚོར་བ་དང་། ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་
ངོ༌། ། • ་
ཡང་དེའི་རྗེས་སུ་དགོང་ཇ་ཁ་ཙམ་ན་ད་འཆི་ཁར་ཕྱིན་པས་ཉམས་དགའ།
དཔའ་བོ་མཁའ་འགྲོ་སྤྲིན་ཕུང་འཐིབ་འཐིབ་བྱོན་ཕྱག་རྒྱ་ཆེན་པོ་ནམ་མཁའ་
ལྟར་སོང་གསུངས། ཡང་དེའི་རྗེས་ཐོ་རངས་ཀྱི་ཆ་ལ་སླེབས་པ་དང་། སྤྱན་
བར་སྣང་ལ་ཧྲིག་གེ་གཟིགས་ནས་བཅོམ་ལྡན་འདས་འཁོར་ལོ་བདེ་མཆོག་ལྷ་
དྲུག་ ཅུ་ རྩ་ གཉིས་ ཀྱི་ དཀྱིལ་ འཁོར་ མདུན་ གྱི་ ནམ་ མཁར་ བྱོན་ གསུངས།
འཁོར་ལོ་བདེ་མཆོག་གི་ཐང་སྐུ་དང་། མཁའ་སྤྱོད་མའི་ཐང་སྐུ་གཉིས་ཞལ་
ཁེབ་གསོལ་མཆོད་པ་ཞིག་ཤོམས་གསུངས། དེ་ནས་དགུང་ལོ་དྲུག་ཅུ་རྩ་
བདུན་ལ་འབྱུང་བ་འཁྲུགས་པ་ལ་སོགས་པའི་རྐྱེན་གྱིས་གནོད་པ་མེད་པར་ས་མོ་
གླང་གི་ལོ་ཟླ་བ་གསུམ་པའི་ཚེས་བཅུ་དགུའི་ཉི་མ་ཤར་དྲོས་ཙམ་ལ་སྤྲུལ་པའི་
སྐུའི་དཀྱིལ་འཁོར་བསྡུས་ཏེ་ཆོས་ཀྱི་དབྱིངས་སུ་གཤེགས་སོ། །
དེ་ནས་བུ་སློབ་རྣམས་ཀྱིས་སྔར་གྱི་ཞལ་ཏ་འབྱོན་པའི་ལུགས་བཞིན་དུ་
གདུང་གི་དྲུང་དུ་མོས་གུས་རྩེ་གཅིག་པའི་སྒོ་ནས་མཆོད་པ་བཤམས་ཤིང་གསོལ་
བ་བཏབ། ཉི་ཤུ་གསུམ་གྱི་ཉིན་པར་གདུང་འདབ་བྱས་དུས། ནམ་མཁའ་
314



ཤིན་ཏུ་དྭངས་པ་ལ་འཇའ་ཁ་དོག་སྣ་ལྔ་ཡོད་པའི་ནང་ནས་མེ་ཏོག་གི་ཆར་པ་
འདབ་མ་ལྔ་པ་དང་བརྒྱད་པ་ལ་སོགས་ཁ་དོག་སྣ་ཚོགས་པ་བབས་པ་གྲལ་ན་
ཡོད་པ་ཐམས་ཅད་ཀྱིས་མཐོང་བར་གྱུར། གཞན་ཡང་ཏིང་ངེ་འཛིན་ཡོད་པ་
རྣམས་དེ་དུས་ལྷག་པར་དྭངས་པ་དང་། མེད་པ་རྣམས་ལའང་དགེ་སྦྱོར་སྐྱེས་
པ་བྱུང༌། དེ་ནས་ཟླ་བ་གཅིག་གི་བར་དུ་གདུང་ལ་གསོལ་བ་བཏབ་པ་ལ།
དེ་དུས་ཟླ་བ་བཞི་པའི་ཚད་པའི་སྒང་ཡིན་ཀྱང་པུར་ལ་དྲི་ང་བའི་སྐྱོན་མེད་པར་
དྲི་བཟང་པོའི་ངད་དང་བཅས་ཏེ། སྐུ་ཤའི་མདོག་མ་འགྱུར་བར་ཀུན་གྱིས་
མཐོང་བས་ཡ་མཚན་དུ་གྱུར། དེ་ནས་ཟླ་བ་བཞི་པའི་ཚེས་བཅུ་དགུའི་ཉིན་
པར་དཔལ་ལྡན་འབྲས་སྤུངས་གསེར་གྱི་མཆོད་རྟེན་ནོར་བུ་རིན་པོ་ཆེས་སྤྲས་
པའི་ནང་དུ་པུར་གདན་དྲངས་ཏེ་བཞུགས་པའི་དུས་སུ། ནམ་མཁའ་ལ་་་
འཇའ་ཁ་དོག་ལྔ་པ་དར་འཐེན་པ་འདྲ་བ་དང་། འོད་ཆེན་པོ་ཉི་མའི་དཀྱིལ་
འཁོར་ཤར་བ་འདྲ་བ་ནམ་མཁར་ཁེངས་པ་དང༌། དེ་དུས་སྒོམ་ཆེན་པ་ཞིག་
གིས་གསོལ་བ་བཏབ་པས་སྐུ་འབུམ་གྱི་ནང་ན་རྗེ་བཙུན་མ་སྒྲོལ་མའི་སྙིང་པོ་དི་
རི་རི་གྲགས་པ་ཐོས་པ་བྱུང་། གཞན་ཡང་ལྟས་ཁྱད་པར་ཅན་མང་དུ་བྱུང་།
དེ་ནས་ཟླ་གཅིག་དང་ཞག་ཉི་ཤུའི་བར་དུ་མཆོད་པ་རྒྱུན་མ་ཆད་པར་ ཕུལ། །
གསོལ་བ་རྩེ་གཅིག་ཏུ་བཏབ། ཟླ་བ་དྲུག་པའི་ཚེས་བཅུ་ལ་བུ་སློབ་བཟང་བ་
རྣམས་འཚོགས་ཏེ། རབ་ཏུ་གནས་པ་བྱས་པའི་དུས་སུ། སྣང་བ་དག་པ་
རྣམས་ཀྱིས་རིན་པོ་ཆེ་པའི་སྐུ་མཐོང་བ་དང་། ཌཱ་མ་རུའི་སྒྲ་ཐོས་པ་དང་།
ལ་ལས་ནམ་མཁའ་ལས་འོད་བྱུང་སྟེ། སྐུ་འབུམ་ལ་ཐིམ་པ་མཐོང་བ་ལ་སོགས་
པ་ངོ་མཚར་བའི་ལྟས་མང་དུ་བྱུང་ངོ༌། གསེར་གྱི་མཆོད་རྟེན་ཆེན་པོ་ད་ཡང་
གང་གིས་མཐོང་བ་ཐམས་ཅད་སྣང་བར་འགྱུར་བ་དང་། མོས་གུས་ཅན་་་
རྣམས་ཀྱིས་གསོལ་བ་བཏབ་པའི་དུས་སུ་དགེ་སྦྱོར་ཁྱད་པར་ཅན་ཤར་བ་དང་།
དེ་ལ་སོགས་པའི་བྱིན་རླབས་དང་ལྡན་པར་གྱུར་ཏོ། །བླ་མ་རིན་པོ་ཆེ་པ་ཉིད་
315



ཞིང་ཁམས་གང་དུ་བཞུད་ཞུས་པས། བཅོམ་ལྡན་འདས་བྱམས་པ་མགོན་
པོའི་དྲུང་ན། སྔར་གྱི་དུས་གསུམ་མཁྱེན་པ་ལ་སོགས་པའི་བླ་མ་གོང་མ་རྣམས་
བཞུགས་འདུག་པས། བཅོམ་ལྡན་འདས་བྱམས་པ་ལ་ཆོས་ཞུ་བ་དང༌། བླ་
མ་གོང་མ་རྣམས་ལ་མཇལ་བ་དང༌། སྔར་གྱི་སྨོན་ལམ་གྱི་སྟོབས་ཀྱིས་དེར་
འགྲོ་བ་ཡིན་། ཁྱེད་རྣམས་ཀྱང་དེར་སྨོན་ལམ་ཐོབ་གསུངས། དེར་བཅོམ་
ལྡན་འདས་བྱམས་པ་མགོན་པོ་མཉེས་པར་བྱེད་ཅིང༌། ཏིང་ངེ་འཛིན་རྩལ་
སྦྱོང་པ་དང༌། ལྷའི་ཚོགས་རྣམས་ལ་ཆོས་སྟོན་པ་ཡིན་གསུངས། དེའི་རྗེས་
སུ་ ཤར་ཕྱོགས་མངོན་པར་དགའ་བའི་ཞིང་ཁམས་ན་བཅོམ་ལྡན་འདས་མི་་
འཁྲུགས་པའི་དྲུང་དུ། དེ་བཞིན་གཤེགས་པ་མཉེས་པ་དང་། བྱང་ཆུབ་
སེམས་དཔའི་སྤྱོད་པ་སྤྱད་ནས་ཏིང་ངེ་འཛིན་གྱི་རྩལ་སྦྱོང་པ་ཡིན་གསུངས།
དེ་ནས་བཟུང་སྟེ་སྐྱེས་རབས་ཐམས་ཅད་དུ་སངས་རྒྱས་ཀྱི་ཞིང་ཁམས་སྦྱོང་ཞིང་།
གདུལ་བྱ་རྣམས་སྨིན་གྲོལ་གྱི་ལམ་ལ་འགོད་པ་ཡིན་གསུངས། དེའི་རྒྱུ་མཚན་
ཡང་། དེང་ནས་བཟུང་སྟེ་སངས་རྒྱས་མ་ཐོབ་པར། །འཇམ་དཔལ་དབྱངས་
དང་སྤྱན་རས་གཟིགས་ལ་སོགས། །དེ་དག་ཀུན་གྱི་རྗེས་སུ་བདག་སློབ་་་
ཅིང་། །འགྲོ་བ་མ་ལུས་འདྲེན་པའི་བླ་མར་ཤོག ། ཅེས་གསུངས་པས་སོ། །
དེ་ལྟར་ཆོས་ཀྱི་རྗེ་གྲགས་པ་སེང་གེའི་རྣམ་པར་ཐར་པ་འདི་ནི། རྗེ་ཉིད་ཀྱི་
སློབ་མའི་ཐུ་བོ་རི་ཁྲོད་པ་དར་མ་རྒྱལ་མཚན་གྱིས་རྗེ་གཤེགས་པའི་ལོ་དེ་ཉིད་ལ་
གནས་ནང་དུ་མཛད་པའི་རྣམ་ཐར་ཉིད་བར་སྐབས་ཀྱི་ཚིག་སྣ་ཅུང་བསྡུས་པ་
ལས། འདི་ཚོ་བླ་མའི་གསུང་སྒྲོས་རྒྱུ་རུ་ལུགས་ཡིན་པས་གཞན་གྱིས་བཅོས་
སླད་མ་བྱེད་གསུང་བ་འདུག་པ་བཞིན་བཅོས་སླད་མེད་པར་སོར་བཞག་ཏུ་བྲིས་
པའོ། །
རྗེ་འདི་ལ་སློབ་མའི་ཚོགས་ཀྱང་མང་དུ་བྱུང་མོད་ཀྱི་ཕལ་ཆེར་རྗེ་རང་བྱུང་
བ་དང་དཔོན་སློབ་ཐུན་མོང་གི་སློབ་མ་ཡིན་ལ། དེ་ལས་མཆོག་བཞིར་གྲགས་
316



པ་ནི། རྟོགས་ལྡན་མགོན་རྒྱལ་བ། འཇམ་དབྱངས་ཆོས་རྡོ་རབ། གཡག་
སྡེ་པན་ཆེན། མཁས་གྲུབ་དར་རྒྱལ་བ་རྣམས་སོ། །
རིག་པའི་རྩལ་རྫོགས་པ་རྟོགས་ལྡན་བསམ་གཏན་རིན་ཆེན་ནི་བུ་ཆེན་
རྣམས་ཀྱི་ནང་ནས་རྟོགས་པ་མཐོ་བར་གྲགས་ཤིང་རྗེ་ཉིད་ཀྱི་ཞལ་ནས། ང་
བས་ལྷག་པ་བསམ་རིན་ཡིན། ཅེས་གསུངས་པའི་ལོ་རྒྱུས་ཀྱང་འདུག ཐང་
ལྷའི་ལྷ་ཕུར་བཞུགས་ནས་རིམ་གཉིས་ཀྱི་ཐུགས་དམ་ལ་གཞོལ་བའི་སྐབས་སུ་
གཏུམ་མོའི་དྲོད་ཀྱིས་གངས་ཀྱི་རྩེ་ཞུ་སྟེ་ཐང་ལྷས་བདག་གི་གནས་མི་གཞིག་པར་
ཞུ་ཞེས་གནས་གཞན་ཕུལ་ཞིང་རང་གཞན་གྱི་རྩ་རླུང་ཐིག་ལེ་ཐམས་ཅད་་་་་
གཟིགས། སྔགས་ཀྱི་ཕྱག་ལེན་ཟིན་བྲིས་ཀྱང་འགའ་ཞིག་མཛད། གནས་དེ་
ཉིད་དུ་ཕྱི་རབས་ལ་དགོངས་པའི་རྟེན་ངོ་མཚར་ཅན་བཞག་ནས་མྱ་ངན་འདས་
ཞེས་གྲགས། །
རྒྱལ་བ་རི་ཁྲོད་དར་མ་ རྒྱལ་མཚན་ནི། ཐང་ལྷའི་ཉེ་ལོགས་སུ་ཡབ་
བསོད་ནམས་མགོན་དང༌། ཡུམ་བཀྲ་ཤིས་མིང་ཅན་གཉིས་ཀྱི་སྲས་སུ་་་་་
འཁྲུངས་ཏེ། ཡུམ་གྱི་རྨི་ལམ་དུ་རྒྱ་གར་གྱི་རྣལ་འབྱོར་པ་གཅེར་བུ་དར་དཀར་
གྱི་ཨང་ག་རག་དང་ཅོད་པན་ཅན་གསེར་གྱི་རྣ་རྒྱན་དང་ལྡན་པ། ཐོད་པ་
བདུད་རྩིས་བཀང་བས་ཕྱག་མཚན་པ་ཞིག་བུད་མེད་རྒྱན་གྱིས་བརྒྱན་པ་ལྔ་བརྒྱ་
ཙམ་གྱིས་བསྐོར་ནས་གན་དུ་བྱོན་ནས་དབང་བསྐུར་ཆོས་བསྟན། རྫུ་འཕྲུལ་
ཡང་བསྟན་ནས་འཁོར་རྣམས་གཅིག་ལ་གཅིག་ཐིམ་སྟེ་མཐར་རྣལ་འབྱོར་པ་
གཅིག་པུར་གྱུར་ནས་རང་གི་སྨིན་མཚམས་སུ་ཐིམ་པ་རྨིས་པས་ཉམས་བཟང་པོ་
རྐྱེན་གྱིས་མི་གནོད་པ་ཞག་བདུན་དུ་བྱུང་ཞིང་། གཞན་ཡང་ངོ་མཚར་བའི་
ལྟས་དུ་མ་བྱུང་། སྐུ་གཞོན་ནུ་ཉིད་ནས་དད་པ་དང་སྙིང་རྗེ་ཆེ་བ། སྐུ་
གསུང་ཐུགས་ཀྱི་རྟེན་ལ་དགའ་བ། དགེ་འདུན་ལ་གུས་པ། རང་སྡིག་པ་མི་
སྤྱོད་པར་མ་ཟད་གཞན་བྱེད་པ་མཐོང་ནའང་བཟོད་གླགས་མེད་པས་བཟློག་
317



པར་མཛད་པ་ལ་སོགས་པའི་ཡོན་ཏན་དུ་མ་དང་ལྡན་པ་ཞིག་གོ། །དགུང་ལོ་
དྲུག་བདུན་ལ་ཡིག་ཀློག་ལ་མཁས་ པར་གྱུར། ཡུམ་རྒྱས་འབྲིང་ལ་སོགས་་་
གཟིགས་པས་ཚིག་དང་དོན་རྟགས་རིམ་པར་ཐུགས་ལ་བྱོན། བླ་མ་ རྨུག་་་
སངས་རིན་ཆེན་བླ་མ་ལ་སོགས་བསྟེན། ཉིན་ཞིག་བྱིས་པ་ཟླ་བོ་དུ་མ་དང་
བཅས་ནས་མེ་ཏོག་འཐུ་ཞིང་རྩེད་མོ་ལ་བྱོན་པས་ལུས་བརྡབས་ཏེ་བསྣད་པའི་
སྡུག་བསྔལ་གྱིས་རྐྱེན་བྱས་ནས་སྐྱབས་སངས་རྒྱས་ཁོ་ནར་ངེས་པའི་ངེས་པ་ཤེས་
པས་སངས་རྒྱས་ལ་སྐྱབས་སུ་སོང་ཞིང་ཚེ་རབས་དྲན་པའི་སྐྱོ་བ་སྐྱེས། གླུ་
བླངས་པས་ལ་ལ་དག་ངོ་མཚར་དུ་འཛིན་ཞིང་། ལ་ལ་དག་གདོན་གྱིས་བྱིན་
གྱིས་བརླབས་པར་འཛིན། དེ་དང་ཉེ་བར་ཆོས་རྗེ་རང་བྱུང་རྡོ་རྗེ་དང་མཇལ་
བས་འཕགས་པ་སྤྱན་རས་གཟིགས་སུ་མཐོང༌། དད་ པ་ དྲག་པོ་སྐྱེས་ནས་་
ཕྱགས་ཕྱིར་བདེ་ཆེན་སྟེང་དུ་བྱོན། ཆོས་རྗེས་མཁན་པོ་དང༌། མཁན་ཆེན་
གཞོན་ནུ་བྱང་ཆུབ་པས་སློབ་དཔོན་མཛད་དེ། དགུང་ལོ་བཅུ་དགུ་ལ་རབ་ཏུ་
བྱུང་ཞིང་བསྙེན་པར་རྫོགས། སྙེ་མདོ་བ་ཀུན་དགའ་དོན་འགྲུབ། བླ་མ་
ཚུལ་རིན། ཆོས་རྗེ་གྲགས་པ་སེང་གེ རྒྱ་བྲག་ཆོས་རྗེ། མཁན་ཆེན་ནམ་
མཁའ་རྒྱལ་མཚན། བླ་མ་བསོད་རིན། བྱང་ཆུབ་མགོན་པོ། བསོད་་་་
ནམས་སེང་གེ་ལ་སོགས་པའི་མཁས་པ་དང་གྲུབ་པ་དང་། བཙུན་པའི་བླ་མ་
མང་དུ་བསྟེན་ནས་མདོ་རྒྱུད་བསྟན་བཅོས་དུ་མའི་གསན་པ་རྒྱ་ཆེར་མཛད།
ཁྱད་པར་མན་ངག་གཙོ་བོར་མཛད་ནས་སྒྲུབ་པ་ལ་ཐུགས་གཞོལ་བར་མཛད་
ནས། རི་ཁྲོད་དབེན་པ་རྣམས་སུ་གཡེང་བ་རྣམ་པར་བཅད་ནས་བསྒོམས་
པས་ཐམས་ཅད་ཀྱང་གྲུབ་པར་གྱུར། དབུ་སྔས་ལ་མི་འཇོག་པ། རྒྱབ་སྟན་
ལ་མི་བརྟེན་པ། ཆུ་དང་རྡོའི་དཀའ་ཐུབ། རླུང་སྦྱོར་ཟབ་མོས་དུས་འདའ་
བ་རྣམས་ཀྱིས་བསྒྲུབས་པས་ཉམས་མྱོང་མང་དུ་སྐྱེས། ཁྱད་པར་རྩུབ་ཉམས་
ཀྱིས་ཤིག་ནད་དྲག་པོ་ལོ་གསུམ། ཐུགས་རླུང་ལོ་གཉིས། འཛག་གེགས་ལོ་
318



གཅིག་རྣམས་བྱུང་བ་ལ་ཐུགས་དམ་ཁོ་ནས་ཉམས་དེ་དག་ལས་གྲོལ་ནས་ཉམས་
རྟོགས་མཆོག་ཏུ་གྱུར་པ་འཁྲུངས། རང་ཉིད་མི་གཡོ་བ་དང་། གཤིན་རྗེ་
གཤེད་དང་། རྣམ་འཇོམས་ལ་སོགས་པར་གསལ་བས་བགེགས་བཏུལ་བ་་
དང༌། མགོན་པོས་པུས་མོ་བཙུགས་ཏེ་འཕྲིན་ལས་སྒྲུབ་པར་ཁས་ལེན་པ་དང་།
ཚེ་དཔག་མེད་དང་ཤཱཀྱ་ཐུབ་པ་ལ་སོགས་པའི་དག་པའི་སྣང་བ་མང་པོ་དང་
གཞན་དག་གི་ཡུལ་དང་རིགས་དང་སྤྱོད་པ་དང་སེམས་ཀྱི་རྣམ་འགྱུར་རྣམས་མེ་
ལོང་ལ་ཤར་བ་བཞིན་གསལ་བར་གཟིགས་པ་དང་། རྫོགས་པའི་རིམ་པའི་
ཏིང་ངེ་འཛིན་གྱི་རྩལ་ཕུན་སུམ་ཚོགས་པ་ལ་འབད་པ་མེད་པར་རང་ཉམས་སུ་
སྤྱོད་པ་དང་། ཆོས་རྗེ་རང་བྱུང་རྡོ་རྗེ་དང་རིན་པོ་ཆེ་ཟང་ཟང་ནེ་རིངས་པ་དྲི་
མོལ་མཛད་པ་ནས་ར་ཧུར་གཟིགས་པ་དང༌། བདེ་མཆོག་གི་དབང་ཞུས་པའི་
ཚེ་ཧེ་རུ་ཀ་རྡོ་རྗེ་རྣལ་འབྱོར་མ་དང་བཅས་པར་གཟིགས་པ་དང་། སྙེ་མདོ་བ་
ལ་ཞི་བྱེད་བརྒྱུད་པ་ཕྱི་མ་གསན་དུས་དམ་པ་སངས་རྒྱས་མཁའ་འགྲོ་མ་བརྒྱ་རྩ་
བརྒྱད་ཀྱིས་བསྐོར་བ་གཟིགས་པ་དང་། རྟོགས་ལྡན་ཡེ་གཞོན་པ་ལ་སེམས་
བསྐྱེད་ཞུས་པས། སྨྲ་སེང་དུ་གཟིགས་པ་ལ་སོགས་པ་བསམ་གྱིས་མི་ཁྱབ་པ་
ཡོད། ཐང་ལྷའི་རི་ཁྲོད་ལ་སོགས་སུའང་ཡུན་རིང་དུ་བཞུགས། དེ་ནས་
ཕུག་ མོ་ ཆེའི་ རི་ཁྲོད་དུ། ཆོས་ རྗེ་ གྲགས་ པ་ སེང་ གེའི་ཞབས་ལ་གཏུགས།
ཕྱག་ཕྱིར་འབྲངས། གྲུབ་ཐོབ་ཆུ་སྒོམ་གྱི་ བཞུགས་ གནས་ བདེ་ཆེན་ སྟེང་།
གནས་ནང་ལ་སོགས་སུ་ཕྱག་ཕྱིར་འབྲངས་ཏེ། བསྙེན་སྒྲུབ་དང༌། སྙིང་
ཐིག་དང་། མཁའ་སྤྱོད་བསྙེན་སྒྲུབ་ལ་སོགས་པའི་གདམས་པ་བསམ་གྱིས་མི་
ཁྱབ་པ་གསན། རྣལ་ལམ་གྱི་རྩལ་འབྱོངས་ནས། ཨུ་རྒྱན་ཞག་རེ་ལ་ཐེངས་
བཅུ་གསུམ་ཙམ་གཟིགས་ནུས་པ་ལ་སོགས་པ་བརྗོད་པ་ལས་འདས་པར་གྱུར།།
ཟབ་མོའི་དབང་ཞུས་པའི་ཚེ། བླ་མ་ལྷག་པའི་ལྷར་གཟིགས། གཉན་ཁྲོད་
ཀྱང་མང་དུ་འགྲིམ་ནས། ཆོ་འཕྲུལ་དུ་མ་སྣང་བ་རྣམས་ཀྱང་རྟོགས་པས་ཟིལ་
319



གྱིས་མནན་ཏོ། །
ཆོས་རྗེ་གྲགས་སེང་བ་ལ་སློབ་མ་མང་ཡང་། རི་ཁྲོད་པ་འདི་ཉིད་བརྒྱུད་
འཛིན་གྱི་སྲས་དམ་པར་གཟིགས་ནས། མན་ངག་ཐམས་ ཅད་རྫོགས་པར་
གནང༌། གནས་ནང་གི་གདན་སར་བསྐོས། འགྲོ་དོན་སྐྱོངས་ཤིག་པར་་
གདམས་པ་ལ་བརྟེན་ནས། ནཱ་རོའི་ཆོས་དྲུག་དང༌། སྦྱོར་དྲུག་ལ་སོགས་
པས་གདུལ་བྱ་ཡང་དག་པར་བསྐྱངས་ཏེ། སྨིན་གྲོལ་ལ་བཀོད། བྱམས་སྙིང་
རྗེ་སྟོབས་རྒྱས་པས། སྡུག་ཕོངས་དང༌། ནད་པ་དང༌། སྙིགས་དུས་ཀྱི་སྐྱེ་
བོ་ལོག་པར་སྤྱོད་པ་རྣམས་ལ་ལྷག་པར་ཕན་འདོགས་པར་མཛད། ཕྱིས་མྱ་
ངན་ལས་འདའ་བར་ཉེ་བ་ན། ང་དང་པོ་ན་སོ་གཞོན་དུས་བརྩོན་འགྲུས་དྲག་
པོས་ལུས་སྲོག་ཆོས་ཕྱོགས་སུ་བཏང་བས། ཚེ་སྟོད་ལ་དཀའ་ཐུབ་དང་སྒྲུབ་པ་
དང་དུ་བླངས་པས། གེགས་སྐྱོན་མང་དུ་བྱུང་ནའང་། ཐབས་གཞན་མ་
བཙལ་བར་དགེ་སྦྱོར་གཅིག་པུས་བསལ། ཉམས་རྟོགས་ཡོན་ཏན་གྱི་ཆ་ཡང་
ཅི་རིགས་སྐྱེས། མི་ཚེ་བྱ་བྲལ་ལ་བསྐྱལ། སྒྲུབ་པ་ཁོ་ན་མཐར་སོན་ནས།
ཚེ་འདི་ཕྱིའི་བར་ལག་འགྱེལ་བ་ཞིག་བྱ་བསམ་ནའང་། བླ་མས་འགྲོ་དོན་གྱིས་
ཤིག་པར་གདམས། གསུང་བཅག་པར་མ་སྤོབས། འོན་ཀྱང་བླ་མའི་བཀའ་
བསྒྲུབས་པས་འགྱོད་པ་མེད། བློ་བདེ་ཚེ་ཡང་འདི་ཙམ་ཐུབ་བསམ་པ་མེད་དེ་
བླ་མའི་ཕྱག་ཕྲེང་གི་རྟེན་འབྲེལ་ཞིག་མཐོང་བ་དེའི་སྟེང་དུ་སོང་། མི་ཡུལ་དུ་
ཡང་ཡུན་རིང་པོ་སོང་། སེམས་ཅན་ལ་ཕན་པའང་ཨེན་ཙམ་བྱས། ད་ནི་
བདེ་བ་ཅན་དུ་ཚེ་དཔག་མེད་ཀྱི་དྲུང་དུ་ཐེ་ཚོམ་དང་། སོམ་ཉི་མེད་གསུང་བ་
ལ་སོགས་པའི་ཞལ་ཏ་མང་དུ་གནང་། གླང་ལོ་ཟླ་བ་གསུམ་པའི་ཉེར་གསུམ་
གྱི་ ཐོ་རངས་ གཤེགས། གདུང་སྦྱངས་ པས་ སྐུ་ དང་། རིང་ བསྲེལ་ དང༌།
ཡིག་འབྲུ་དང་། ཕྱག་མཚན་སོགས་དཔག་ཏུ་མེད་པ་བྱོན། མེ་ཏོག་གི་ཆར་
བབ་བོ། །སྐུ་སྐྱེ་བ་སྔ་མ་ཞིག་ལྷོ་ཕྱོགས་རྒྱ་མཚོའི་འགྲམ་དུ་ཚོང་པའི་རིགས་ཀྱི་
320



རྣལ་འབྱོར་པར་འཁྲུངས། བྲག་གསེར་གྱི་བྱ་སྐྱིབས་ཅན་དུ། ཨི་རྗ་བུ་དྷི་ཐ་
མའི་སློབ་མ་ཀམྤ་ལས་རྗེས་སུ་བཟུང་བར་བཞེད་དོ། ། ，
མཁས་གྲུབ་དར་རྒྱལ་བའི་རྗེས་སུ་གནས་ནང་གི་གདན་ས་རྟོགས་ལྡན་ཡེ་
ཤེས་དཔལ་གྱིས་བསྐྱངས་ཤིང༌། དེ་རྗེས་དམ་པ་དེ་གཉིས་ཀའི་སློབ་མ་བླ་མ་
བསོད་ནམས་འབུམ་གྱིས་སྐུ་ཚེ་ཧྲིལ་པོར་གདན་ས་བསྐྱངས་པས་བསྟན་པའི་
ཞབས་ཏོག་དང་འཕྲིན་ལས་ཆེ་བར་བྱུང་ངོ༌། །
ལ་སྟོད་པ་ཆུང་བ་རྟོགས་ལྡན་མགོན་པོ་རྒྱལ་མཚན་ནི་ཐུགས་དམ་སྤང་
རྟོགས་ཀྱི་རྩལ་རྫོགས་ནས། ཀོང་པོར་ནགས་མདའི་དགོན་པ་བཟུང་། དེར་
གཞན་ཕན་གྱི་འཕྲིན་ལས་ཟླ་མེད་པ་བྱུང་། བཀའ་བརྒྱུད་ཀྱི་ཆོས་སྐོར་ཕལ་མོ་
ཆེ་ཐམས་ཅད་མཁྱེན་པ་རོལ་པའི་རྡོ་རྗེ་ལ་ཕུལ་ནས་བརྒྱུད་པ་འདིར་བཀའ་དྲིན་
མཆོག་ཏུ་གྱུར། ཕྱིས་དགོན་པ་དེ་ཉིད་དུ་གཤེགས་པར་གྲགས། །
ཁུ་ཡོར་རྟོགས་ལྡན་གྱིས་ཚུར་རིན་ཆེན་གླིང་དུ་བཞུགས་ནས་དགོན་པ་
བསྐྱངས། །
ཤཱ་སྒོམ་གྱི་སྤྲུལ་པ། རྟོགས་ལྡན་ཁྲག་སྐྱུགས་ནི། རྐྱེན་དྲག་པོ་ལ་ཐོག་
འགེལ་ནུས་པའི་སྙིང་སྟོབས་ཅན། སོག་ཟམ་ཁའི་དགེ་བསྙེན་དངོས་སུ་ཁྲིད་
པ་སོགས་ཀྱི་བརྟུལ་ཞུགས་ཅན་གྲུབ་ཐོབ་རྩོད་མེད་དུ་གྲགས། ཕྱིས་ནགས་
ཕུའི་གདན་ས་མཛད་ཅིང༌། འདིས་དབོན་བརྒྱུད་རྣམས་ཀྱིས་རིམ་པར་་་་་
བཟུང་། ཉང་ཀོང་བྲག་གསུམ་གྱི་ཆོས་སྡེ་ཕལ་ཆེར་གྱི་བདག་གཉེར་བྱེད་པ་
བྱུང་། ། །
རྟོགས་ལྡན་ཀྲེ་བོ་ནི་མངོན་ཤེས་དང་ལྡན་པ་ཞིག་སྟེ། དབུས་གཙང་གི་
མཚམས་ཀྱི་ལམ་འཕྲང་དུ་བཞུགས་ནས། གཙང་ན་བྱང་སེམས་ཟླ་རྒྱལ་གྱི་སྐྱེ་
བ་རྒྱལ་སྲས་ཐོགས་མེད་པ་སོགས་བཞུགས་པ་ལ་ཞལ་མཇལ་གྱིས། ཞེས་་
འགྲུལ་པ་རྣམས་ལ་བསྐུལ་མ་མཛད་པར་གྲགས། །
321



ཧོར་རྟོགས་ལྡན་ནི་མཁའ་འགྲོ་མ་རྣམས་ཀྱིས་དུས་དུས་སུ་འཚོ་བ་འདྲེན་
པ་ལ་དངོས་སུ་ལོངས་སྤྱོད་པའི་ངོ་མཚར་ཅན་ཞིག་ཡོད་པར་གྲགས། །
རྫ་རས་བྱང་ཆུབ་རིན་ཆེན་ནི། བདེ་ཆེན་གྱི་རྫ་ཁྲོད་ནས་ལུས་མ་སྤངས་
པར་མཁའ་སྤྱོད་དུ་གཤེགས། ། རྫ་རས་གཅིག་ལྷོ་རྒྱུད་དུ་བྱོན་ནས་མི་མ་ཡིན་
གདུག་པ་ཅན་བཏུལ་བར་གྲགས། ། ་
རྟོགས་ལྡན་ཡེ་རྒྱལ་བ་ནི་ཉམས་རྟོགས་ཀྱི་ཡོན་ཏན་དུ་མ་དང་ལྡན་ཞིང༌།།
ཉང་ཀོང་བྲག་གསུམ་དུ་འཕྲིན་ལས་ཆེ། སློབ་མ་རྟོགས་ལྡན་འགའ་ཞིག་
ཚང་། །
ལྷ་གཞེར་རྟོགས་ལྡན་དབང་ཕྱུག་བཟང་པོ་ནི། རྟོགས་ལྡན་རྩོད་མེད་
དུ་གྲགས་ཤིང༌། དེའི་སློབ་བརྒྱུད་ལ་ལྷ་གཞེར་གྱི་བན་སྒར་རྣམས་བྱུང་ངོ༌། །
རྟོགས་ལྡན་མགོན་པོ་ཡེ་ཤེས་ནི་སྒོ་མོ་བ་སྐྱེས་མཆོག་ཆོས་རྗེའི་སློབ་མ་སྟེ།
སྤྱིར་བླ་མ་བརྒྱར་ཉེ་བ་ཞིག་བསྟེན། གདམས་ངག་མང་པོའི་བང་མཛོད་དུ་
གྱུར། རྗེ་རང་བྱུང་ཞབས་ལས་མཁའ་འགྲོ་སྙིང་ཐིག་སོགས་ཀྱི་ཆོས་ཀ་རྣམས་
གསན། འབྲི་གུང་སྟག་ལུང་བ་རྭ་སྒྲེང་བ་ལ་སོགས་པའི་ཆེན་པོ་མང་པོའི་བླ་
མར་གྱུར་པ་ཞིག་གོ།
ཉེ་གནས་རྔད་མདའ་བ་ཡེ་ཤེས་རྒྱལ་མཚན་ནི། སོག་ཙནྡན་དགོན་དུ་
བཞུགས་ཤིང་། རྫོགས་ཆེན་སྙིང་ཐིག་གི་བསྟན་པ་སྤེལ་བར་མཛད། །
སྟག་ཞིག་ཚུལ་ཁྲིམས་རྒྱལ་མཚན་ནི། སྟག་ཚའི་ནང་ཚན་གེ་ཡག་གི་
བོན་པོའི་བརྒྱུད་ཡིན་ཞིང་། “རྗེ་རང་བྱུང་བ་ལས་གདམས་ངག་ ཐོབ་པས་་
རྟོགས་པ་ཁྱད་པར་ཅན་འཁྲུངས། ཕྱིས་ལྷོ་རོང་དུ་སྒྲུབ་པ་མཛད་ཅིང་་་་་་
བཞུགས། དེ་ཉིད་ལ་འཕྲིན་ལས་ཆེར་མ་བྱུང་ཡང་དབོན་པོ་རྣམས་ཀྱིས་ཇོ་
གདན་བྱང་ཆུབ་བཟང་པོ་ལ་གཏུགས་ནས་འཕྲིན་ལས་ཆེར་བྱུང་ཞིང་དགོན་
པའང་ཡོད། །
322



ནགས་མགོ་རིན་འབྱུང་བ་ནི། རྗེ་རང་བྱུང་ཞབས་དང༌། བླ་མ་ཤར་
པ་ལས་དབང་ཁྲིད་རྣམས་གསན་ཏེ། ལྷ་སྟེང་གི་མདུན་རི་ནགས་མགོར་ལོ་
མང་དུ་སྒྲུབ་པ་མཛད་པས་གནས་དེའི་མིང་མཚན་དུ་ཐོགས་ཤིང་། རི་མགོ་བ་
ཡང་ཟེར། ཐུགས་དམ་སྤང་རྟོགས་ཀྱི་རྩལ་ཆེར་རྫོགས་པས། སྐྱེ་བ་བརྒྱ་
ཕྲག་དྲན་པ་སོགས་ངོ་མཚར་དཔག་ཏུ་མེད། ཡོན་བདག་རྣམས་ཀྱི་ངོར་ཆུ་
བུར་གྱི་དགོན་པ་བཏབ། གདམས་ངག་གིས་བསྐྱངས་པས། རྟོགས་ལྡན་
མང་དུ་ཚར་ཞིང་འཕྲིན་ལས་ཆེ་བར་བྱུང་། དེར་སྐུ་གཤེགས་པའི་རྗེས་སུ་
དགོན་པ་ཁག་གཉིས་སུ་གྱེས་ནས་གཅིག་ལྷ་སྟེང་དུ་བསྟེན། གཅིག་ལ་གོང་
གནས་ཐང་དུ་སྤོས་ནས་དགོན་པ་བྱས་ཞེས་གྲགས། །
མཁས་པ་ཤེས་རབ་རིན་ཆེན་ནི། ཀོང་པོར་རྗེ་རང་བྱུང་བའི་ཞབས་ལ་
གཏུགས་ཤིང་ཕྱིས་ལྷ་སྟེང་དུ་བཞུགས་ནས་རྗེའི་རྣམ་ཐར་མཛད་པ་པོ་དེའོ། །
རྫོགས་ཆེན་པ་ཚུལ་བློ་ནི། དབུར་སྟོད་གྲོགས་ནང་དུ་དགོན་པ་མཛད་
ནས་རྫོགས་ཆེན་གྱི་འཕྲིན་ལས་ཆེར་སྐྱོང་བ་ཞིག་གོ། ། །
ལྡོང་སྟོན་གཞོན་ནུ་འབུམ་གྱིས། ལྷ་སྟེང་གི་གདན་ས་མཛད། དགོན་
པའི་དར་རྒྱས་འཕྲིན་ལས་ཆེ་བར་བྱུང༌། དེ་ནས་རིམ་བཞིན་སློབ་བརྒྱུད་ཀྱིས་
གདན་ས་བཟུང་བས་དགེ་འདུན་ཀྱང་མང་དུ་བཞུགས་ཤིང་། ཕྱི་མཐའི་བར་
མི་ཉམས་པའི་འཛིན་སྤྲས་ལེགས་པར་བྱུང་ངོ༌། །
སྤྱན་སྔ་རྡོར་རིན་པ་ནི། མགོན་པོ་པེར་གྱི་སྐོར་ལ་མཁས་ཤིང་གྲུབ་
བརྙེས་པར་གྲགས། ཞ་ལུ་བ་ཆེ་བ་དྷརྨ་པས། ཀར་ཤོད་བ་ཏེ་འོད་གསལ་
ཕུག་ཏུ་བཞུགས་ནས་འཕྲིན་ལས་བསྐྱངས། །
རྫ་བར་ཀུན་དགའ་འོད་ཟེར་གྱིས། གྲྭ་ཤར་དགོན་བཏབ་ཅིང་དེ་དང་
མཚུར་ཕུར་བཞུགས་ནས་འགྲོ་དོན་བསྐྱངས། །
མཁན་ཆེན་གྲོ་མོ་པ་ནི། གྲུབ་ཐོབ་ཆེན་པོར་བཞུགས་ཤིང་། སློབ་
323



མའང་མང་དུ་ཚང་། ཁྱད་པར་གྱི་བུ་ཆེན་གཉིས་ལས་འགོས་རྟོགས་ལྡན་གྱིས་
གཉག་རོང་དུ། འགོམ་སྒང་གི་དགོན་པ་བཏབ། རྒྱ་བླ་མས་གླ་ལི་ན་འགེལ་
ཚེ་དགོན་པ་བཏབ། དགོན་དེ་གཉིས་ལ་ཕྱི་མོའི་བར་དུ་དར་རྒྱས་བྱུང་བར་
འདུག བླ་མ་ཤེས་རབ་དོན་གྲུབ་ཀྱིས་ནང་བརྟག་དང༌། ཆོས་ཆུང་རྣམས་ལ་
བཤད་ཐབས་ཀྱི་ཟིན་བྲིས་མཛད། རྒྱལ་སྲས་ཀུན་དགའ་བྱམས་པ་ནི། ཕྱིར་
མི་ལྡོག་པའི་རྟགས་ཐོབ་པ་སོགས་ཡོན་ཏན་དང་ལྡན་ཞིང་། ཧོར་རྒྱལ་པོས་
གདན་དྲངས། ལུང་བཟང་པོ་གནང་། འཕྲིན་ལས་ཆེ་བར་བྱུང་ནས་གོང་
དུ་གཤེགས། བུ་སློབ་ཀྱང་མང་དུ་བྱུང་། གོ་ཤྲི་ཀུན་དགའ་རྒྱལ་བོས་ནགས་
ཕུའི་ གདན་ ས་ མཛད་ ཅིང་། རྗེའི་ དྲུང་ གི་ བསྟན་ བཅོས་ རྣམས་ ཁོ་ ན་ལ།
བཤད་སྒྲུབ་ལྷུར་བླངས། འཕྲིན་ལས་རྒྱ་ཆེན་པོ་བྱུང༌། ཚལ་པའི་དྲུང་ཆེན་
སྨོན་ལམ་རྡོ་རྗེ་ནི། རྗེ་རང་བྱུང་ཞབས་ལས། རབ་བྱུང་བསྙེན་རྫོགས་་་་
མཛད་དེ། དགེ་བའི་བློ་གྲོས་སུ་མཚན་གསོལ། སྔོན་ནས་རྗེ་འདི་ཉིད་རྩ་
བའི་བླ་མར་བཟུང་སྟེ། ལུང་རྟོགས་ཀྱི་རྩལ་རྫོགས། རབ་བྱུང་མཛད་མ་
ཐག་ནས། དགེ་བཤེས་ཆེན་པོ་རྣམས་འབེལ་གཏམ་གྱིས་ཟིལ་གྱིས་ནོན། སྐུ་
འཁོར་བ་རྣམས་ཀྱིས་རབ་བྱུང་མཛད་མ་ཐག་ནས། འདི་ལྟ་བུའི་མཁྱེན་པ་ངོ་
མཚར་ཞུས་པས། འདི་འདྲ་སྔོན་ནས་ཤེས་པ་ཡིན་གསུངས། འོ་ན་སྔོན་
འབེལ་གཏམ་གཏན་མི་མཛད་པ་ཅི་ལགས་ཞུས་པས། སངས་རྒྱས་ཀྱི་བསྟན་
པའི་རྟགས་ཀྱིས་ཆེ་བ་ཡིན། ངེད་རང་མི་ནག་པས་དགེ་འདུན་ལ་ཆོས་སྐད་
བྱས་ན། དཀོན་མཆོག་ལ་བརྙས་པར་འགྲོ་བ་ཡིན། ད་རྟགས་དང་བསླབ་
པ་མཚུངས་པ་ཡིན་པས་བྱས་ཆོག་པ་ཡིན་གསུངས། དེ་ལྟ་བུའི་སི་ཏུ་ཐམས་
ཅད་མཁྱེན་པ་དེས། ཧོར་ཡུལ་དུ་ཕྱི་མ་བཞུགས་དུས་ཕུལ་བའི་ཞུ་ཡིག་དངོས་
རྗེ་དཔའ་བོས་གཟིགས་པ་ན། འདི་ནས་ཐེགས་ཀར་ཟླ་བ་རེ་རེའི་ཚེས་གཅིག་
བྱུང་ངོ་ཅོག་གི་ཐོ་རེངས། ། འོད་གསལ་གྱི་ངང་དུ་བྱོན་ནས་བདག་ལ་དབང་
324



བསྐུར་གནང་བར་ཞལ་གྱིས་བཞེས་པ། དེ་ལོ་གཉིས་ཟླ་བ་གཉིས་གསུམ་གྱི་
བར་དུ་ཞལ་བཞེས་ཇི་ལྟ་བར་ཡིད་ཤིན་ཏུ་ཆེས་པར་བྱུང༌། དེ་ཕྱིན་ཟླ་བ་རེ་
གཉིས་ནས་གནང་མ་བྱུང་བ་བར་དུ་མོས་གུས་རྩོལ་བ་ཆུང་པའམ། ཐུགས་
བརྩེ་མ་གཏད་པའམ། ཇི་ལྟར་ལགས་ཞེས་སྣང་སྟེ། དེ་ལྟ་བུའི་དཔོན་སློབ་
ཡོད་པར་སྣང་།
རྒྱ་སྟོན་ཀུན་དགའ་བརྩོན་འགྲུས་ནི། གཞི་ས་ལུགས་ཀྱི་གྲུབ་མཐར་
ཞུགས་ཤིང་། ཆོས་རྒྱུན་སྣ་ཚོགས་འཛིན་པ་ཞིག་སྟེ། དྭགས་པོའི་སློབ་མ་
གཙང་བཞེར་སྒོམ་པ་ལ། རྗེ་བཙུན་བསོད་ནམས་རྩེ་མོས་ཐུག་ནས། དྭགས་
པོའི་ཆོས་སྐོར་འགའ་ཞིག་གསན་པའི་རྒྱུན་ཡང་འདི་ལ་ཡོད་པར་སྣང་ངོ༌། །
ནེ་རིང་རིན་པོ་ཆེ་ཤཱཀྱ་མགོན་པོ་ནི། རྗེ་རྒོད་ཚང་བའི་སློབ་མ་ནེ་རིང་
པ་བདེ་ལེགས་རྒྱལ་མཚན་གྱི་དབོན་པོ་སྟེ། ཟད་ཟད་ནེ་རིང་གི་དགོན་པ་
གདུང་བརྒྱུད་ཀྱིས་བསྐྱངས་ཤིང༌། འཕྲིན་ལས་ཆེ་བ་ཞིག་གོ།
གཡག་སྡེ་པཎ་ཆེན་ནི། གཡག་སྡེ་བྱེ་མར་ཡབ་ཨ་མི་དཀོན་མཆོག་་་་
དཔལ་དང༌། ཡུམ་སྐྱ་རྒྱལ་ཆོས་སྐྱིད་གཉིས་ཀྱི་སྲས་སུ་ས་མོ་ཕག་ལ་འཁྲུངས།
བུ་སྟོན་རིན་པོ་ཆེས་ལོ་དགུ་པ་ཞེས་པའི་ཕག་དེ་ཡིན། ལོ་ལྔ་ལོན་པ་ལ་འབན་
པོ་ཆོས་དབང་ལ། ངན་སོང་སྦྱོང་རྒྱུད་ཐུན་གཅིག་གསན། རྟོགས་ལྡན་རིན་
སྨོན་དང༌། ཇོ་སྟན་དར་བརྩོན་ལ་ཀློག་ཡིག་བསླབས་ཤིང༌། ཕྱིས་འདུལ་
མངོན་ཡང་གསན། མཁན་ཆེན་ཆོས་དཔལ་བ་ལ། དགེ་བསྙེན་དང་བར་མ་
རབ་བྱུང་མཛད། འདུལ་བ་ཚར་འགའ་གསན། རས་སྟོན་བསོད་ནམས་
རིན་ཆེན་ལ་དགེ་ཚུལ་མཛད། འདུལ་བའང་གསན། མཁན་ཆེན་འོད་་་
འབྱུང་དང་། ཞ་ཆེན་རིན་འབྱུང་ལ་བསྙེན་པར་རྫོགས། གསང་ཕུ་བ་བློ་
གྲོས་མཚུངས་མེད་ལ་རྣམ་ངེས་དང༌། བྱམས་ཆོས་ལྔ། སྤྱོད་འཇུག ཚད་
མ་བསྡུས་པ། སྙན་ངག་དཔག་བསམ་འཁྲི་ཤིང་རྣམས་ཞུས། ཆོས་རྗེ་རང་
325



བྱུང་རྡོ་རྗེ་ལ། རྒྱལ་བ་རྒྱ་མཚོ། ཕག་མོ། བདེ་མཆོག འཇིགས་བྱེད།
གདན་བཞི་རྣམས་ཀྱི་དབང་། སྦྱོར་དྲུག ནཱ་རོ་ཆོས་དྲུག ལྷན་ཅིག་སྐྱེས་
སྦྱོར། སྐུ་གསུམ་ངོ་སྤྲོད་རྣམས་ཀྱི་ཁྲིད། བདེ་མཆོག་རྩ་རྒྱུད། བརྟག་
གཉིས། དོ་ཧ། ཟབ་མོའི་ནང་དོན། སྐྱེས་རབས་སྔ་ཕྱི་གཉིས་རྣམས་ཀྱི་
བཤད་པ། བསྙེན་བསྒྲུབ། རས་ཆུང་སྙན་བརྒྱུད། བཅུད་ལེན་ཕྲེང་བ་ལ་
སོགས་ཞུས། འབན་པོ་བཙུན་ ཤཱཀ་ལ། གཉན་ལོའི་ཞལ་བཞི་པའི་སྐོར་ ་
རྣམས་གསན། རྟོགས་ལྡན་གྲགས་སེང་བ་ལ། ནཱ་རོ་པའི་ཆོས་དྲུག་དང་།
སྦྱོར་དྲུག་དང༌། ལྷན་སྐྱེས་ཇོ་མོའི་བྱིན་རླབས་དང༌། ཕྱག་རྡོར་གཏུམ་པོ་
རས་ཆུང་ལུགས་དང་། གེགས་སེལ་ལ་སོགས་མང་དུ་ཞུས། ལ་སྟོད་དབང་
རྒྱལ་ལ། སྦྱོར་དྲུག་དང་། དབང་མདོར་བསྟན་དང་། ཉི་ཟླ་སྒྲུབ་པ་དང་།
སྦས་པ་མིག་འབྱེད་ལ་སོགས་པ་ཞུས། རིག་འཛིན་ཀུ་མཱ་ར་རཱ་ཛའི་དྲུང་དུ།
རྫོགས་ཆེན་སྙིང་ཐིག་གི་སྐོར་རྣམས་ཞུས། ཀུན་སྤང་ཆོས་གྲགས་དཔལ་ལ།
དུས་འཁོར་རྒྱུད་འགྲེལ་གྱི་བཤད་པ་དང་། གཤེད་དམར་གྱི་དབང་དང་།
རྡོ་རྗེ་སྙིང་འགྲེལ་དང་། བདེ་མཆོག་སྟོད་འགྲེལ་དང་། དུས་འཁོར་རྒྱུད་ཕྱི་
མ་རྣམས་གསན། དཔང་ལོ་ཙཱ་བ་བློ་གྲོས་བརྟན་པ་ལ། རྡོ་རྗེ་རྩེ་མོ་དང༌།
ས་སྡེ་ལྔ་དང༌། མངོན་པ་ཀུན་ལས་བཏུས་པ་དང༌། ཐུབ་པ་དགོངས་རྒྱན་
དང་། སྙན་ངག་མེ་ལོང་དང༌། མཚན་བརྗོད་ལ་སོགས་པ་མང་དུ་ཞུས།
གཡུང་ སྟོན་ པ་ ལ་ ཡེ་ ཤེས་ གསང་ རྫོགས་ཀྱི་ རྒྱུད་ གདམས་ པ་ དང༌ བཅས་ པ།
གསང་སྙིང་དབང་དང་བཅས་པ། ཨ་རོའི་གདམས་པ་དཔུང་སྐོར་དང་་་་
བཅས་པ། མཁའ་འགྲོ་སྙིང་ཐིག་གི་དབང་ཁྲིད་ལུང་དང་བཅས་པ། ཨ་
རོའི་རྒྱུད་ཆུང་གི་ལུང་། ཙ་མི་འགྱུར་གྱི་དུས་འཁོར་རྒྱུད་འགྲེལ་གྱི་ལུང་དབང་
དང་བཅས་པ། གཤིན་རྗེ་གཤེད་ཀྱི་ལུང་། མདོ་དགོངས་འདུས། སེམས་
སྡེ་མ་བུ་བཅོ་བརྒྱད་ལ་སོགས་པ་ཞུས། བུ་སྟོན་པ་ལ་དུས་འཁོར་ཡོངས་རྫོགས་
326



ཀྱི་དབང་བསྐུར། རྒྱུད་འགྲེལ་གྱི་བཤད་པ། གསང་འདུས་ཀྱི་དབང་དང་།
མན་ངག་གི་ཁྲིད། རྒྱུད་ཀྱི་བཤད་པ། སྤྱོད་བསྡུས། གྲུབ་པ་སྡེ་བདུན།
ཕར་ཕྱིན། རྣམ་ངེས་རྣམས་དང་། གཤེད་དམར་རྫོགས་རིམ་སོགས་མང་དུ་
གསན། འཆིམ་བློ་བཟང་གྲགས་པ་ལ་བསླབ་བཏུས་དང་། དབུ་མ་འཇུག་
པ་སོགས་ཞུས། ཀུན་མཁྱེན་དོལ་པོ་པ་ལ། དུས་འཁོར་རྒྱུད་འགྲེལ་གྱི་་་
བཤད་པ། མཆོག་དབང་། སྦྱོར་དྲུག་གི་ཁྲིད། ངེས་དོན་རྒྱ་མཚོ་སོགས་
མང་དུ་གསན། དཔལ་ལྡན་བླ་མ་དམ་པ་ལ་གུར་རིགས་བསྡུས་ཀྱི་དབང༌།
དབུ་མ་ལུགས་ཀྱི་སེམས་བསྐྱེད། ལམ་འབྲས་ལ་སོགས་གསན། སྤྱིར་བླ་མ་
བརྒྱ་རྩ་བརྒྱད་བསྟེན་ཞིང་། ལ་ལར་ཆོས་ཐུན་རེ་ཙམ་དང༌། ལ་ལར་སྒྲུབ་
ཐབས་ཆ་རེ་ཙམ་རེ། ལ་ལར་མདོ་རྒྱུད་དགོངས་འགྲེལ་རྒྱ་ཆེན་པོ་གསན།
སྐུ་ཚེའི་སྟོད་ལ་ཡོ་བྱད་སྲབ་པ་བྱུང་བ་ལ། སྐྱེས་མཆོག་བསམ་གཏན་དཔལ་བ་
ལ་གདམས་པ་ཞུར་བྱོན་པས། ཁོང་གིས་ལོངས་སྤྱོད་ཀྱི་རྟེན་འབྲེལ་བསྒྲིགས་
པས་ལེགས་པར་འགྲིགས་ཏེ། ན་ནིང་བར་ངའི་ཁས་སྐྱོ་པོ་མ་རྙེད། ད་ནི་སྐྱོ་
པོས་ངའི་ཁ་མི་རྙེད་པར་འདུག་གསུངས། དེ་ལྟར་རྟེན་འབྲེལ་ཕུན་སུམ་་
ཚོགས་པ་དང་ལྡན་པས། ཨེ་ཝཾ་གྱི་དགོན་པ་བཏབ། མངོན་པར་ཤེས་པ་
དང་ལྡན་པས་གཞན་དོན་རྒྱ་ཆེར་མཛད། སློབ་མའང་མཁས་ཤིང་ཟབ་མོའི་
ཐུགས་དམ་ལ་མངའ་བརྙེས་པ། རི་ཁྲོད་པ་མགོན་པོ་ཡེ་ཤེས་དང་། གདན་
ས་བ་འཇམ་པའི་དབྱངས་ཆོས་མགོན་པ་དང་། མཁས་གྲུབ་བྱང་ཆུབ་རྒྱལ་
མཚན་དང༌། མཁན་ཆེན་སངས་རྒྱས་བློ་གྲོས་པ་ལ་སོགས་པ་མང་དུ་བྱོན་
ཞིང་། ཉིན་ཞིག་ཆོས་ཐུན་རེ་ཙམ་གསན་པ་རྣམས་ལ་ཁ་ཟས་དང་། གནང་
སྦྱིན་ལ་སོགས་པའི་སྒོ་ནས་རྟེན་འབྲེལ་བསྒྲིགས་པས། འགྲོ་བ་མང་པོ་ལ་ཕན་
འདོགས་ནུས་པའི་བཤེས་གཉེན་ཆེན་པོའང་མང་དུ་བྱོན། དགུང་ལོ་བརྒྱད་
ཅུ་བཞེས་པ་ས་ཕོ་རྟའི་ལོ་ལ་ཞི་བར་གཤེགས། དེ་རྗེས་ཨེ་ཝཾ་ན་ཡང་ཕྱིས་བར་
327



དུ། དེའི་ཆོས་ཀྱི་ཚུལ་རྒྱུན་མ་ཆད་པར་ཡོད་དོ། །
རི་ཁྲོད་པ་མགོན་པོ་ཡེ་ཤེས་ཀྱིས་པཎ་ཆེན་གཤེགས་རྗེས་ཨེ་ཝཾ་གྱི་གདན་
སར་ཡུན་མི་རིང་བ་ཞིག་བཞུགས་ནས། ཝལ་སྣའི་དགོན་པ་བཏབ། ཆོས་
ཁྲིམས་ཤིན་ཏུ་དམ་ཞིང་། དགེ་འདུན་ཡང་མང་དུ་འདུས། གཞན་དོན་རྒྱ་
ཆེར་བསྐྱངས། མཁན་ཆེན་སངས་བློ་བས། ཚོགས་ཀྱི་མཁན་པོ་མཛད།
དེ་རྗེས་ས་སྟོད་སྨད་མང་པོར་བཞུགས་ནས། ཁྲིད་ཀྱིས་གཞན་དོན་མང་དུ་
བསྐྱངས་པས། སློབ་མ་མཁན་ཆེན་རིན་པོ་ཆེ་རྒྱལ་བཟང་བ་ལ་སོགས་བྱོན།
ཕྱིས་ཡོལ་རིན་གླིང་བཏབ་ནས་འགྲོ་དོན་མཛད། ཆོས་རྗེ་བྱང་རྒྱལ་བས་ཆོས་
འཁོར་གླིང་དུ། ཡུན་རིང་དུ་བཞུགས་ནས། ཕྱི་ཞིག་ན་ཆུ་མིག་དགོན་སར་
དུ་བཞུགས་ཏེ། གཞན་དོན་བསྐྱངས་པའི་སློབ་མ། སློབ་དཔོན་ནམ་མཁའ་
གྲགས་པ་ལ་སོགས་པ་ཡིན། འཇམ་དབྱངས་ཆོས་མགོན་པས། ཨེ་ཝཾ་དུ་
གདན་ས་བཟུང་ནས་གཞན་དོན་མཛད་པ་དང༌། འཇམ་དབྱངས་རིན་རྒྱལ་
བ་དང་། རྐྱང་ཆེན་པ་ཤཱཀྱ་ཤྲཱི་ལ་སོགས་པ་སློབ་མའང་མང་དུ་ཐོན་ནོ། །
དེ་ལ་རྗེ་རང་བྱུང་རྡོ་རྗེས་བསྟན་པ་གཏོད་པར་དགོངས་པ་ནི། རྟོགས་
ལྡན་ཆེན་པོ་གྲགས་སེང་བ་ཡིན་ཀྱང་། བདེ་ཆེན་གྱི་གདན་སར་བསྐོས་པ་མ་
མཛད་པ་དང་། ཡང་ཀཾ་པོ་གནས་ནང་དུ་འབྱོན་པར་བཀས་བསྐུལ་ནས་བྱོན་
པ་ན། ལམ་དུ་གཟིམ་དྲིལ་དཀར་མོ་མཚུར་མདའི་རི་ལ་འཛེགས་པ་མ་ཟློག་
ནས། རི་སྟེང་གི་སྤང་ཐང་སྤྲོ་བའི་ཆུ་མིག་རྩར་ཉལ་འདུག་པས། དེར་་
ཐུགས་ཕེབས་ནས་ཐོག་མར་ཚ་བ་མཛད། དེ་ནས་གདན་ཕབ་སྟེ། རྟེན་
འབྲེལ་གྱིས་གནས་ནང་དུ་བཏེགས་ནས། མཚུར་གནས་ནང་ཁོ་ནར་བཞུགས་
པ་ཤར་བས། སྐུ་སྐྱེ་བ་ཕྱི་མ་དང་མཇལ་མ་ཐུབ། དེས་ན་ཟུང་འཇུག་མའི་
བརྒྱུད་ལ་བཞུགས་པ་ནི། རྒྱལ་བ་གཡུང་ཡིན་ཏེ། རུ་ལག་གི་ཚོང་འདུས་
མགུར་མོའི་ལྷོ་ཕྱོགས་ཞ་ལུ་གསེར་ཁང་གི་བྱ་འདབ་འོག་ཏུ་སྔགས་རྙིང་མའི་ནུས་
328



ལྡན་བར་མ་ཆད་པར་བྱུང་བའི། གཡུང་གི་བརྒྱུད་འཛིན་ཇོ་སྲས་དབུལ་པོ་
ཞིག་གི་སྲས་སུ་ཤིང་སྤྲེལ་ལ་འཁྲུངས། མཚན་རྡོ་རྗེ་འབུམ་ཆུང་ངུའི་དུས་ནས་
ཡབ་ཆོས་རྣམས་ལ་སྦྱངས། ཡུམ་གྱིས་ཁྲིད་ནས་ཚོང་འདུས་བོན་ གྲོང་དུ།
ཁྲོ་ཕུའི་མཁན་ཆེན་བསོད་ནམས་སེང་གེ་ལས། སྐྱབས་གསུམ་འཛིན་པའི་
དགེ་བསྙེན་གྱི་སྡོམ་པ་ནོས། དགུང་ལོ་བཅོ་ལྔ་བཞེས་ནས་འུག་པ་ལུང་དུ་
མདའ་ དང་། ཟུར་ དང་། འབའ་ ལ་ སོགས་ པའི་ བླ་ མ་ རྣམས་ བསྟེན།
རྒྱུད་དང་སྒྲུབ་ཐབས་མན་ངག་མང་དུ་གསན་ཞིང༌། བསྐྱེད་རྫོགས་ལ་སྦྱངས། །
དེར་ལོ་གསུམ་སོང་ནས་ཟུར་ཆོས་པའང་ལོ་གསུམ་མཛད། ཞ་ལུའི་གྲྭ་སར་
མཁན་སློབ་གཉིས་ལས་ཕར་ཚད་བསྡུས་གསུམ་དང༌། ཟུར་གྱི་དྲུང་པ་ལས་
མངོན་པ་ཀུན་བཏུས་ལ་མཁས་པར་མཛད། གཞན་ཡང་དམ་པ་འགའ་ཞིག་
བསྟེན་ཅིང་། གསར་རྙིང་གི་སྔགས་པ་ལ་ཡོན་ཏན་ཆེ་བར་ཧོར་ཡུལ་ཚུན་ཆད་
དུ་གྲགས་པས། ཧོར་རྒྱལ་པོས་མི་ཆེན་སཾ་ག་ཏ་མངགས་ནས་སྐུ་རིམ་དུ་སྤྱན་
དྲངས། ཕོ་བྲང་ཤོང་ཏོར་གུ་ལུག་གན་དང་མཇལ། རྒྱལ་པོའི་ལུང་གིས་ཟི་
ར་འུར་རྡོར་སྲིད་པ་མ་མོའི་སྤྱི་མདོས་ཆེན་མོ། སྔགས་པ་ལྔ་བརྒྱ་ཙམ་གྱིས་ཟླ་
བ་གསུམ་དུ་བསགས། ཟླ་གཅིག་ཏུ་བསྒྲུབས་ནས་བཏང་བས། ཆོ་འཕྲུལ་
དང་ངོ་མཚར་མང་དུ་བྱུང་། བུམ་ཆུ་རྒྱལ་བུ་ཀུ་ཤ་ལ་ལ་དྲངས་པས་ཐུགས་
ཤིན་ཏུ་མཉེས། ཁོལ་ནའུ་ཞེས་པར་ཐན་པ་ཆེན་པོ་བྱུང་བར་གོང་མའི་བཀས་
ཆར་པ་འབེབས་སུ་བཅུག་པས། ཇི་ལྟར་འདོད་པའི་ཆར་ཆེན་པོ་ཕབ། ཏི་
ཤྲཱི་སངས་རྒྱས་དཔལ་གྱིས། འདི་ལྟ་བུའི་སྔགས་པ་ནི། བནྟེ་བོན་པོ་ཟིམ་
ཤིང་སོགས་ཐམས་ཅད་ལ་མཁོ་བས་རིས་མེད་དུ་བཀུར་ཞིག་ཅེས་བདག་རྐྱེན་
མཛད། དེའི་དབྱར་ཕོ་བྲང་ཆེན་པོ་ཤོང་ཏོ་དང་། དགུན་ཏའི་ཏུར་ཕེབས་
དཔྱིད་ཀར་རྒྱལ་པོའི་ཕྱག་ཕྱིར་འུར་རྡོར་བྱོན། གཞན་ཡང་ཨ་ལན་ཐེག་མ་
དང་། ཕོ་བྲང་ཅང་ཏོ་སོགས་སུ་ཕེབས་ནས། ཟློས་གར་དང་། མིག་་་
329



འཕྲུལ་དང༌། རོལ་མོ་ལ་སོགས་པའི་ལྟད་མོའི་ཚོགས་བསམ་གྱིས་མི་ཁྱབ་པ་
གཟིགས་པས། ཆོས་ཐམས་ཅད་སྒྱུ་མ་ལྟ་བུར་རྟོགས། ཆོས་ཁོ་ན་ལ་ཐུགས་
གཞོལ་ཡང་། རྒྱལ་པོས་མ་གནང་། རྒྱལ་པོ་གཤེགས་ནས་བོད་དུ་བྱོན།
ཡུམ་གྱི་བཀའ་མ་ཟློག་པར་ཇོ་མོ་ཞིག་བཞེས་པས། ལོ་གཉིས་ནས་སྲས་གཅིག་
བྱུང་མ་ཐག འདི་ལ་ཡུམ་གྱིས་སེམས་ཀྱི་གཏད་སོ་གྱིས་ཤིག་གསུངས་ཏེ། དེ་
མ་ཐག་རབ་ ཏུ་འབྱུང་བར་དགོངས་ནས། ཕྱག་རྫས་ ཐམས་ཅད་ངོ་ཤེས་་་་
གྲོགས་པོ་སོགས་སུ་ལ་ཡང་མ་གནང་བར་ཡུམ་ཁྲིད་དེ་ས་སྐྱ། ཁྲོ་ཕུ། ཞ་ལུ།
གསང་ཕུ་སོགས་དགེ་འདུན་གྱི་སྡེ་ཐམས་ཅད་དུ། འགྱེད་དང་། འབུལ་བ་
མཛད། ཡུམ་རང་བསྔོ་བ་ཞུར་བཅུག ཞ་ལུའི་སྐོར་ཁང་ལོགས་ལ་སངས་
རྒྱས་སྟོང་རྩ་བཞེངས། དེ་ནས་ཤིང་སྟག་དབྱར་འབྲིང་པོའི་ཚེས་གསུམ་ལ།
ཆོས་ལུང་འཚོགས་པ་སྟག་མཁར་དུ། དབྱར་གནས་མཛད་པའི་ཚེ། མཁན་
ཆེན་གྲགས་གཞོན་པ་ལས་རབ་ཏུ་བྱུང་ཞིང་། དད་དགེ་སུམ་ཅུའི་དབུས་སུ་
ཆིག་རྫོགས་མཛད། རབ་ཏུ་བྱུང་བའི་མཚན་རྡོ་རྗེ་དཔལ། སླར་ཡང་ཐོས་
བསམ་སྒོམ་གསུམ་ལ་བརྩོན་པ་བསྐྱེད་པའི་གོ་ཆ་ཆེན་པོ་བཞེས་ནས། མཁས་
གྲུབ་ཀྱི་ཡོངས་འཛིན་དུ་མ་བསྟེན་ནས་གངས་ཅན་འདིར་བཞུགས་སོ་་་་་་་
འཚལ་གྱི་དབང་ཁྲིད་མན་ངག་བཤད་ཀ་སོགས། འདི་མ་གསན་པ་མེད་པ་ལྟ་
བུར་མཛད། ཁྱད་པར་རྗེ་རང་བྱུང་བ་ལས་གདམས་ངག་ཐམས་ཅད་རྫོགས་
པར་གསན་ཏེ། ཐུགས་དམ་ཁྱད་པར་ཅན་འཁྲུངས། ཕུང་པོ་རི་བོ་ཆེ།
མོན་སྤ་གྲོ་སོགས་སུ་སྒྲུབ་པ་གཙོ་བོར་མཛད་པས། མཆོག་གི་གྲུབ་པ་བརྙེས།
མོན་སྤ་གྲོར་བྱོན་ནས་ཐུགས་དམ་གྱི་རྩལ་ཆེན་པོ་བྱུང་བའི་དོན་ལ། མཉམ་
མེད་རྒྱལ་བ་གཡུང་སྟོན་པས། ཞེས་བྱ་བ་ལ་སོགས་པའི་མགུར་ཡང་གསུངས།
རྒོད་སྒྲོས་ཆུའི་གྲོད་པོ་དུམ་བུར་བཅད་ཀྱང༌། ཆུ་མི་འབོ་བ་དང༌། ལྕགས་
བསྲེགས་བླངས་ཀྱང་མི་འཚིག་པ་དང་། རྩིག་པ་ལ་རྡོ་དྲུག་སྦྱོར་གྱི་ཞལ་བ་
330



བྱས་པས། རྩིག་པ་བྲག་ཆེན་པོ་གཅིག་ཏུ་འགྱུར་བ་ལ་སོགས་པའི་རྟེན་འབྲེལ་
མང་པོ་ཡང་མཁྱེན། གཡག་སྡེ་པཎ་ཆེན་གྱིས་དབུས་གཙང་གི་མཁས་པ་ཀུན་
ལ་དྲི་ཡིག་བསྐུར་བ་སུས་ཀྱང་ལན་མ་བྱུང་བ་ལ་ལན་མཛད་པ་དང་། སྔགས་
ཀྱི་སངས་རྒྱས་དང་། མཚན་ཉིད་ཀྱི་སངས་རྒྱས་གཉིས་ཀྱི་ཁྱད་འབྱེད་མཛད་
པ་གཟིགས་པས། ཤིན་ཏུ་དད་དེ་དཔོན་སློབ་བཅོ་ལྔས་ཕུང་པོ་རི་བོ་ཆེར་བྱོན་
ཏེ། ཞབས་ལ་གཏུགས། སྐུ་ཚེ་དེ་ཉིད་ལ་གསན་བསམ་ཇི་ལྟར་མཛད་པའི་
ཚུལ་ཡང་། དེ་ཉིད་ཀྱི་གསུང་ལས་འདི་ལྟར་འབྱུང་སྟེ། ཆུང་དུས་རང་གི་ཕ་
ལས་ ཀློག་ཡིག་དང༌། །གསང་སྔགས་རྙིང་མའི་སྒྱུ་འཕྲུལ་ཞི་ ཁྲོ་ དང་། །
གནས་བསྲེག་ཚེ་སྒྲུབ་ན་རག་སྐོང་ལ་སོགས། །བདག་དོན་གཞན་དོན་་་་་་་
དབྱངས་དང་ཕྱག་བཞེས་ཅན། །ཆོག་ཁྲིགས་ལས་ཀྱི་ཁ་ཚར་ཚང་བར་་་་་
བསླབ། །ཇོ་མོ་ལྕམ་གྱི་ལུགས་ཀྱི་ཚེ་སྒྲུབ་དང་། །ཕྱག་ན་རྡོ་རྗེ་མདོ་ལུགས་
སྒོམ་ལུང་ཐོབ། ། རྡོ་རྗེ་ཕུར་པ་རྩ་བ་སོར་བཞག་དང༌། །མན་ངག་དྲུག་པ་
དབྱངས་དང་ཕྱག་བཞེས་བཅས། །གཞན་ཡང་མངའ་བདག་པ་དང་ཆོས་་
དབང་གི ། ལུགས་ཀྱི་གུ་རུ་པདྨའི་བྱིན་རླབས་ཐོབ། །དེ་ནས་བཅོ་ལྔའི་ལོ་
ལོན་དུས་སུ་ནི། །མཁས་གྲུབ་རྩོད་མེད་ཉི་ཟླ་ལྟར་གྲགས་པ། །ཟུར་ཆེན་
ཤཱཀྱ་འབྱུང་གནས་ཞེས་གྲགས་པའི། །གདན་ས་དཔལ་ལྡན་འུག་པ་ལུང་དུ་
ཕྱིན། །མདའ་ཏིག་ཆོས་ཀྱིས་ཤཱཀྱའི་བརྒྱུད་འཛིན་པ། །གསང་སྔགས་རྙིང་
མའི་དགེ་བའི་བཤེས་གཉེན་མཆོག ། མདའ་སྟོན་ཤཱཀྱ་འཕེལ་གྱི་ཞབས་ལ་
གཏུགས། །གསང་བ་སྙིང་པོའི་རྒྱུད་ལ་ནན་ཏན་བྱས། །བཅུ་བདུན་ལོ་ལ་
བཤད་གསར་ཟུར་ཆོས་གཉིས། །ལྷན་ཅིག་བྱས་ནས་ལོ་འགའི་བར་དུ་་་་་་
བཤད། །སློབ་དཔོན་སྒེག་པ་རྡོ་རྗེས་མཛད་པ་ཡི། །དམ་ཚིག་གསལ་བཀྲ་
ཉན་ཤིང་གཞན་ལའང་བཤད། །བདུད་རྩི་འཁྱིལ་བ་འཆི་མེད་རྒྱུད་ལས་་་
ནི། །གསུངས་པའི་ཚེ་ཡི་སྒྲུབ་པའི་སྒྲུབ་དབང་ཞུས། །སྒྱུ་འཕྲུལ་ལུགས་ཀྱི་ཞི་
331



ཁྲོ་རབ་གནས་ཀྱི། །ཕྱག་ལེན་སྐུ་གསུང་ཐུགས་ཀྱི་རྟེན་རྣམས་དང་། །གཞན་
ཡང་ཐལ་ཆེན་རབ་གནས་ལས་སྒོམ་དང༌། བུམ་པ་ལ་སོགས་ཡན་ལག་རབ་
གནས་སོགས། །སྐུ་གསུང་ཐུགས་ཀྱི་རབ་གནས་ཆོག་ཁྲིགས་རྣམས། །ཕྱག་
ལེན་ཚང་བ་ལྷག་མ་མེད་པར་ཞུས། །འགྱོད་ཚངས་བཤགས་པ་ན་རག་དོང་
སྤྲུག་དང༌། །མ་མོ་སྲིད་པ་བེམས་ཀྱི་མདོས་ཆེན་དང༌། །དེ་ཡི་མིང་པོ་སྲིད་པ་
ཕོ་མདོས་བཅས། །དེ་ཡི་མདོས་འཁོར་ཕྱོགས་བཞིའི་མདོས་ཆེན་བརྒྱུད། །
ཤར་དུ་དཀར་མོ་དབུ་དགུའི་མདོས་དང་ནི། །དེ་ཡི་མིང་པོ་རྒྱལ་པོ་རྩེ་མདོས་
བཅས། །ལྷོ་རུ་སྨུག་མོ་དབུ་ལྔའི་མདོས་དང་ནི། །དེ་ཡི་མིང་པོ་གཤིན་རྗེ་
འཆར་ཀའི་མདོས། །ནུབ་ཏུ་དམར་མོ་ཙ་མུན་ཏི་དང་ནི། །མིང་པོ་བཙན་
སིལ་ སྟོང་གི་མདོས་ སུ་བཅས། །བྱང་དུ་མཚོ་སྨན་རྒྱལ་མོའི་གུར་མདོས་་་་་
དང་། །མིང་པོ་གནོད་སྦྱིན་སྟོང་གི་མདོས་དང་བཅས། །དེ་དག་མ་མོ་སྲིད་
པ་རྒྱུད་ལུང་གི། །ཡན་ལག་མ་མོའི་སྤྱི་རྒྱུད་དུ་གྲགས་པ། །སྲིད་པ་བེམས་
དང་ཙིཏྟ་རཀྟ་དང༌། །མཁའ་ལ་སྐར་ཚོགས་རྣམས་ལས་གསུངས་པ་ཡི། །མ་
མོའི་མདོས་ཆེན་བསྔོ་བ་རྒྱས་འབྲིང་གསུམ། །བསྔོ་བ་རྒྱས་པ་བཤད་མ་ཐག་པ་
ཡི། །སྲིད་པ་བེམས་ཆེན་མདོས་འཁོར་བཅས་པ་ཡིན། །བསྔོ་བ་འབྲིང་པོ་
ཡང་གབ་མ་བཞི་ཡིན། །བསྔོ་བ་བསྡུས་པ་སྲིད་པའི་སྤྱི་མདོས་ཡིན། །དེ་
ཡང་མདོས་འཁོར་ཕྲན་དང་བཅས་རྣམས་ནི། །སྲིད་པ་གཡུལ་ཟློག་ཟླ་རྒྱས་ཚེ་
ཡི་མདོས། །དཀར་མོ་དལ་སྐྱོང་མཁྲིས་པ་ལདྨ་ཡི། །གསེར་མདོས་དང་ནི་ཤ་
ཁྲག་བེམས་གླིང་མདོས། །དམུ་ཆུ་གྲོད་པའི་རྫིང་མདོས་ལ་སོགས་པ། །མ་མོ་
བྱོལ་ཟོར་དཔོན་གཡོག་གསུམ་པ་དང་། །གཞན་ཡང་རཀྵ་སྲིན་པོའི་དགྲ་་་
མདོས་དང༌། །སྲིན་མོའི་ཁྲམ་མདོས་ལམ་སེལ་བདུད་ཀྱི་མདོས། །ལ་སོགས་
མདོས་ཕྲན་དུ་མ་གསུངས་པ་ཡང་། །སྣང་སྲིད་ལྷ་འདྲེ་ལས་ལ་འཛུད་ཐབས་
ཡིན། །མདའ་སྟོན་ཤཱཀྱ་འཕེལ་གྱི་གསུང་ལས་ཐོས། །གཞན་ཡང་ལྷ་འདྲེ་
332



སྟོང་འདྲའི་རྒྱུད་ལས་ནི། །གསུངས་པའི་མདོས་ཕྲན་ཕོ་མདོས་མོ་མདོས་་་་
རྣམས། སྟོང་ཕྲག་གཉིས་པོ་རྣམས་ཀྱང་ལག་ལེན་དང་། །བཅས་པ་ཞུས་
ཤིང་འགའ་རེའི་ལག་ལེན་བྱས། །གཞི་ཐོག་འཇམ་དབྱངས་རིན་ཆེན་རྒྱལ་
མཚན་ལས། །དབུ་མ་ལུགས་ཀྱི་སེམས་བསྐྱེད་ཆོ་ག་ཐོས། །སློབ་དཔོན་སྙན་
སྟོན་ཤཱཀྱ་སེང་གེ་ལས། །གསང་བ་སྙིང་པོའི་ཁོག་དབུབ་མང་དུ་ཉན། །ཞི་
ཁྲོ་གནས་ལུང་ཆ་གསུམ་དཔལ་སྡོམ་མ། །རྣམས་ཀྱི་སྒོམ་བཀོད་རྣམས་དང་ཟ་
ཚོགས་དང༌། །རྒྱུན་བཤགས་རྟ་འཕྲེང་རྡོ་རྗེ་ལས་རིམ་དང༌། ° །སྐྱེ་བོ་གསོ་
ཐིག་རྣམས་ཀྱི་བཀླགས་ལུང་ཞུས། །བླ་མ་དགྱེར་སྟོན་ཀུན་དགའ་རྒྱལ་མཚན་
ལ། །ཐུགས་ཐིག་རྟ་རིམ་དབང་གི་གལ་པོ་ཡི། །རྩེ་བ་འགྲེལ་པར་བཅས་པ་
རྣམས་ཀྱང་ཐོབ། སྒྱུ་འཕྲུལ་བླ་མའི་སྒྲུབ་ཐབས་རྒྱུད་ཀྱི་དོན། །གསལ་བྱེད་
ལ་ཤན་ལྟ་བའི་སྒྲོན་མེ་དང་། །ཁྲོ་བོའི་རྟོགས་པ་ལྷ་རྒྱུད་བཀའ་ལུང་དང་། །
པདྨས་མཛད་པའི་དཔེ་ཆུང་རང་གནས་ཐོབ། །རིམ་དྲུག་ཡང་དག་རྩ་བ་མདོ་
བྱང་བཅས། །གཞན་ཡང་ཞི་ཁྲོ་ལས་ཀྱི་གལ་ཕྲེང་དང་། །ནམ་མཁའི་སྙིང་
པོའི་སེམས་བསྐྱེད་རྩ་བ་དང༌། །ཁྲོ་བོ་ཕྱག་རྒྱ་གཅིག་པ་ཞལ་གསུམ་དང༌། །
ཕྱག་དྲུག་པ་དང་ཞལ་གཅིག་ཕྱག་གཉིས་པ། །དེ་བཞིན་ཞི་བ་ཕྱག་རྒྱ་བཞི་པ་
དང༌། །དབང་གི་མན་ངག་གསང་ཐིག་ཐུགས་ཐིག་དང་། །རྣ་རྒྱུད་གསང་
ཐིག་དབང་གི་འགྲེལ་པ་བཅས། །གཞན་ཡང་གཞལ་ཡས་མུན་སེལ་སྒྲོན་མ་
དང་། །སྦྱིན་སྲེག་སྤྱི་དོན་བཅུ་གཅིག་པ་རྣམས་ཐོས། །རྒྱུད་ཀྱི་རྒྱལ་པོ་སྒྱུ་
འཕྲུལ་རྒྱས་པ་དང་། །སེམས་ལུང་ཆེན་མོ་ཁུ་བྱུག་རོལ་པའི་མདོ། །ཧེ་རུ་ཀ་
ཡི་གལ་ པོ་ ཆེ་ཆུང་དང༌། །འཇིག་རྟེན་འདས་ མདོ་ཆེ་ཆུང་རྔམ་ གློག་དང་།
ཀུན་འདུས་རིག་པའི་མདོ་ལ་སོགས་པ་ཡི། །ལུང་གི་མདོ་བདུན་རྣམས་ཀྱང་
བདག་གིས་ཐོས། །གསང་བ་སྙིང་པོའི་འགྲེལ་པ་སྤར་ཁབ་དང་། །ཐེག་ཆེན་
རྣལ་འབྱོར་ཞེན་ལོག་སྤོང་སྒྲོན་དང་། །དད་པ་བསྐྱེད་སྒྲོན་ལྟ་བ་གསལ་སྒྲོན་
333



སོགས། །རྒྱུད་དང་མན་ངག་ཕྲ་མོ་ཅི་རིགས་ཐོབ། །གཞན་ཡང་རྟ་མགྲིན་
བདེ་གཤེགས་འདུས་པ་ཡི། །བྱིན་རླབས་བཀའ་དང་དེ་ཡི་ཆོས་སྐོར་ལ། །ལོ་
རྒྱུས་བརྩམས་ཚུལ་སྒྲུབ་ཐབས་རྩ་བ་དང་། །ཐེམས་ཀྱི་མན་ངག་རྣམ་པ་གསུམ་
སྟེ་ལྔ། །ལས་བྱང་སྒོམ་ཁོག་མངོན་རྟོགས་བཅས་པས་བདུན། །ཕུར་པས་
བསྲེགས་དང་སྦྱིན་སྲེགས་མནན་དང་བཅུ། །སྲུང་ཟློག་ནད་པ་སྲིའུ་གསོ་བ་
དང་། །རྟ་མགྲིན་སྲུང་བ་སྒོ་བཞིས་བཅུ་བཞི་ཚང་། །ལས་བྱང་ཆེ་ཆུང་་་
གཉིས་དང་དབང་ཀ་དང་། །རྒྱུན་གཏོར་ནར་མ་གཏོར་ཆོག་ཆུང་་་་་་་་
དང༌། །རྩ་བ་གཅིག་ལ་ནང་ཚེགས་ སུམ་ཅུ་ལྔ། །དེ་ལྟར་དབང་དང་་་་
གདམས་སྐོར་བཅས་པ་ཞུས། །གྲུབ་ཆེན་ཨུ་རྒྱན་པ་རུ་གྲགས་པ་ལས། །
བསྙེན་གནས་ཡན་ལག་བརྒྱད་པའི་ཚོ་ག་ཐོབ། །ཐུགས་རྗེ་ཆེན་པོ་རྒྱལ་བ་རྒྱ་
མཚོ་དང་། །རྩྭ་མཆོག་རྟག་ཏུ་ངུ་ཡི་བཅུད་ལེན་ཞུས། །བླ་མ་རྟ་སྟོན་གཟི་
བརྗིད་ཆེན་པོ་ལ། །སངས་རྒྱས་ཀུན་གྱི་དགོངས་པ་འདུས་པའི་མདོ། །མང་
དུ་ཉན་ནས་ནན་ཏན་ཆེར་བྱས་ཤིང་། །མཁས་པར་སྦྱངས་ནས་གཞན་ལའང་
ཚར་འགའ་བཤད། །གཞན་ཡང་སྒྱུ་འཕྲུལ་ཞི་བའི་དབང་ཀ་དང་། །རྒྱུད་ཀྱི་
བཤད་བཀའ་མན་ངག་ཅི་རིགས་ཐོས། །དེ་གཞན་ཨ་རོ་ཡེ་ཤེས་འབྱུང་གནས་
ལས། །གཉག་ཆེན་ཀུ་མཱ་ར་ནས་བརྒྱུད་པ་ཡི། །རིན་ཆེན་འཕགས་ལམ་
བཀོད་པའི་རྒྱུད་དང་ནི། །ཡེ་ཤེས་འཁོར་ལོ་གསང་བ་སྙིང་རྒྱུད་དང་། །
རྫོགས་པ་ཆེན་པོ་ཉི་མ་སྙིང་པོའི་རྒྱུད། །ཡེ་ཤེས་གསང་བ་སྒྲོན་མའི་རྒྱུད་དང་
བཞི། །དེ་དག་རྣམས་ཀྱི་དགོངས་དོན་ཨ་རོ་ཡི། །མན་ངག་བེ་བུམ་ཆེ་ཆུང་
གཉིས་སུ་བསྡེབས། །དེ་གཞན་ཨ་རོའི་ཐེག་ཆེན་རྣལ་འབྱོར་དང་། །ཞེན་
ལོག་སྤོང་སྒྲོན་དད་སྐྱེད་སྒྲོན་མེ་དང་། །མན་ངག་ ཅོག་བཞག་ལ་སོགས་་་་་
གདམས་ཕྲན་རྣམས། །སེམས་སྡེ་མ་བུ་བཅོ་བརྒྱད་ཨ་རོ་ལུགས། །འདི་་་
རྣམས་ཨ་རོའི་ཆོས་སྐོར་ཡིན་པར་གྲགས། །སྒྱུ་འཕྲུལ་འོད་རིམ་དམ་ཚིག་ཕྲ་
334



རྒྱས་དང༌། །ཕྱག་རྒྱ་བསམ་གཏན་ཟ་ཚོགས་རྒྱུན་བཤགས་སོགས། །སྒྱུ་་་
འཕྲུལ་ཕྲ་མོ་རྣམས་ཀྱང་མང་དུ་ཐོས། །རྟེན་འབྲེལ་སྙིང་པོ་མདོ་དང་རྩ་བ་
དང་། །རྟེན་འབྲེལ་རབ་གནས་ལས་བྱང་ཆོག་ཁྲིད་བཅས། །ལྷག་མ་མེད་
པར་ཡོངས་སུ་རྫོགས་པར་ཐོབ། །དགོངས་འདུས་འགྲེལ་པ་བདུན་པའི་གོ་ཆ་
དང༌། །མདོ་བཅུ་གྲངས་མཐུན་རིན་ཆེན་འཕྲུལ་ཡིག་སོགས། །ལུང་གི་མན་
ངག་རྣམས་ཀྱང་ཅི་རིགས་ཐོབ། །འཇམ་དཔལ་མཚན་བརྗོད་དང་ནི་ཟུར་
ཆུང་གི ། ཞལ་གྱི་གདམས་པ་བརྒྱད་ཅུ་པ་ཡང་ཐོས། །ཡང་ཁོལ་ཆོས་སྐོར་
རྣམས་དང་མ་མོ་ནི། །དཔོན་གཡོག་གསུམ་པ་རྩ་བའི་སྒྲུབ་ཐབས་ཐོས། །
ཚར་གསུམ་ཁུག་པ་ཏིང་འཛིན་དབང་བཞི་དང༌། །རྡོ་རྗེ་ཕག་མོའི་སྒྲུབ་ཐབས་
མན་ངག་དང་། །ནཱ་རོ་ཆོས་དྲུག་ཉམས་ཁྲིད་རྫོགས་པར་ཞུས། །སློབ་དཔོན་
པདྨའི་སྒྲུབ་ཐབས་མངའ་བདག་ལུགས། །ཕྱི་སྒྲུབ་ཆེ་ཆུང་གཉིས་དང་ནང་
སྒྲུབ་ནི། །ཆེ་འབྲིང་ཆུང་གསུམ་གསང་བའི་སྒྲུབ་པ་དང་། །ཞི་བྱེད་རྣམ་
གསུམ་རྟགས་ཡིག་དམར་ཁྲིད་གསུམ། །དབང་དང་བྱིན་རླབས་རེ་རེའང་ལུ་
གུ་རྒྱུད། །ཆེ་ཆུང་རྣམས་ཀྱང་རྫོགས་པར་བདག་གིས་ཞུས། གཞན་ཡང་གུ་
རུ་ཆོས་ཀྱི་དབང་ཕྱུག་ལུགས། །པདྨ་ཐོད་ཕྲེང་རྩལ་གྱི་སྒྲུབ་ཐབས་ཞུས། །བླ་
མ་ལྕེ་ཞིག་ཆེན་པོ་ཤེས་འབུམ་ལ། །སློབ་དཔོན་ཨ་རོ་ཡེ་ཤེས་འབྱུང་གནས་
གྱི། །མན་ངག་གདབ་སྤུངས་གཉིས་ཀྱི་དམར་ཁྲིད་དང་། །ཀུན་བྱེད་རྒྱལ་
པོའི་ལུང་དང་མཛུབ་ཁྲིད་ཞུས། །སྙན་བརྒྱུད་དྲུག་སྐོར་ཕྱག་ཆ་དྲུག་སྐོར་་་
དང་། །སྙན་བརྒྱུད་ཐུགས་ཀྱི་སྙིང་པོ་རྣམས་ཀྱང་ཞུས། །དེ་སྲས་སློབ་དཔོན་
ཆོས་སྐྱོང་འབུམ་ལ་ཡང་། །དཀའ་ཐུབ་རྡེའུ་འཆའ་ཞུས་ནས་ཉམས་སུ་བླ་
ངས། །སྐྱེ་དམན་མཁས་གྲུབ་ཟུར་མོ་སྲས་བཙུན་ལ། །ཀུན་བྱེད་རྒྱལ་པོ་མ་
བུ་སྐོར་དགུ་དང་། །སྙན་བརྒྱུད་རིན་ཆེན་སྤུངས་པའི་ཁྲིད་ལུང་ཞུས། །
སེམས་སྡེ་མ་བུ་བཅོ་བརྒྱད་དབང་གི་བཀའ། །རེ་རེའང་བདག་རྟག་མན་ངག་
335



ལ་སོགས་པ། །རིག་པའི་རྩལ་དབང་བཅོ་བརྒྱད་རེ་རེའང་། །གདམས་སྐོར་
བཅས་པ་སུམ་བརྒྱ་ཉི་ཤུ་བཞི། །རྫོགས་པ་ཆེན་པོ་སྒྲ་བོ་ནག་པོའི་སྐོར། །
ཐམས་ཅད་མ་ལུས་བདག་གིས་རྫོགས་པར་ཞུས། །ཀུན་བྱེད་ཐོས་བསམ་སྒོམ་
གསུམ་རྒྱུད་གསུམ་དང༌། །དེ་དག་ནང་ནས་རྩ་བའི་རྒྱུད་ཀྱི་ཡང་། །ཡང་
སྙིང་ནམ་མཁའ་ཆེ་ཡི་བཤད་པའི་རྒྱུད། །མདོ་བཅུ་དང་ནི་ཤེས་བྱ་མཐའ་
གཅོད་རྣམས། །མ་ལྔར་གྲགས་ཤིང་དེ་བཞིན་བུ་བཞི་རུ། །གྲགས་པ་ཟབ་མོ་
དྲི་མ་མེད་པ་ཡི། །ལྟ་སྒོམ་སྤྱོད་འབྲས་སྟོན་པའི་རྒྱུད་སྡེ་བཞི། །ཀུན་བྱེད་མ་
བུ་དགུ་སྐོར་དུ་གྲགས་པ། །ཁྱད་པར་འཁོར་བ་རྩད་གཅོད་རྒྱུད་སྡེ་བཞི། །
དབང་དང་ངོ་སྤྲོད་གདམས་སྐོར་ལྔ་བཅུ་བརྒྱད། །དེ་དག་ཀུན་ཀྱང་བདག་
གིས་མ་ལུས་ཞུས། །གཞན་ཡང་རྒྱ་གར་མཁས་པ་བདུན་བརྒྱུད་དང་། །དེ་
བཞིན་རྒྱ་ནག་མཁས་པ་བདུན་བརྒྱུད་ཀྱི། །གདམས་ངག་ཨ་རོའི་ཁྱད་ཆོས་
རྣམས་དང་ནི། །དེ་གཞན་དགོངས་དོན་གསལ་བའི་སྒྲོན་མེ་དང་། །སྒྲོ་སྐུར་
མུན་སེལ་ལ་སོགས་གདམས་ཕྲན་ནི། །ལོ་རྒྱུས་ཆེན་མོ་ཁོག་དབུབ་རྒྱས་བསྡུས་
དང༌། །ཅོག་རོ་ཟངས་དཀར་ལ་གདམས་ཀ་ཚོམ་དང་། །བྱང་ཆུབ་སེམས་
འགྲེལ་རིན་ཆེན་ལྡེ་མིག་དང༌། །སྒོ་གསུམ་གཏན་ལ་འབེབས་པའི་ལྡེ་མིག་
དང་། །ཞུས་ལེན་གལ་ཆེན་གནད་ཀྱི་ལྡེ་མིག་དང་། །གཅེས་སྟོན་འཕྲུལ་གྱི་
ལྡེ་མིག་བཞི་སྐོར་དང༌། །རྡོ་རྗེ་སེམས་དཔའི་གསང་ལམ་མ་བུ་ཡི། །ངོ་སྤྲོད་
གདམས་སྐོར་བཅས་པ་མ་ལུས་ཞུས། །ཨ་རོའི་རྒྱུད་ཁམས་འཕྲུལ་གྱི་ལྡེ་མིག་
དང་། །སྒོ་ཡོད་གཟེར་མིག་དྲུག་པའི་མན་ངག་དང༌། །སེམས་ཀྱི་མུན་སེལ་
སྒྲོན་མ་རྣམས་ཀྱང་ཞུས། ། གཞན་ཡང་ཨ་རོ་ཕྱི་སྐོར་ཆ་ལག་ནི། །ཐེག་པ་
ཆེན་པོ་རྣམ་པར་མི་རྟོག་པའི། །མན་ངག་རྣམས་དང་གཞན་ཡང་གསང་སྐོར་
གྱི། །འཕྲུལ་གྱི་ལྡེ་མིག་འཁྲུལ་འཁོར་ལྡེ་མིག་དང་། །འདྲ་བའི་མན་ངག་
གཟེར་ཁ་ཆེ་ཆུང་དང་། །མདོ་བཞིའི་གདམས་པ་སད་ཚུལ་ཉི་མའི་སྒྲོན། །
336



གདམས་པའི་ཁྲིད་ཡིག་སྐོར་གསུམ་བསྐོར་ལུགས་སོགས། །གལ་འགེགས་་་་
གསེར་གྱི་ལྡེ་མིག་རྣམས་དང་ནི། །འཕྲུལ་གྱི་ལྡེ་མིག་བཞི་སྐོར་འཇུག་སྒོ་་་
སོགས། །གདམས་ཕྲན་མ་ལུས་བདག་གིས་ཞུས་པ་ཡིན། །རྡོ་རྗེ་རྣམ་་་་་་
འཇོམས་དཀར་པོའི་རིག་གཏད་དང༌། །གཟུངས་དང་གཟུངས་ཆོག་འདྲེས་
པ་སྒྲུབ་ཐབས་སོགས། །སློབ་དཔོན་ཤ་བ་རི་ནས་བརྒྱུད་པའང་ཐོབ། །འགྲོ་
མགོན་ཞང་གི་རྣམ་ཐར་བཀའ་རྒྱ་མ། ། བཟང་ཡུལ་མོན་པ་གདོང་དམར་
གྲགས་པ་ཡི། །རྡོ་རྗེ་རྦ་རླབས་དབང་དང་ངོ་སྤྲོད་བཅས། །ཟབ་ལམ་་་
གདམས་སྐོར་བཅས་པ་མ་ལུས་ཐོབ། །ཕག་མོ་ཁྲོས་མ་ནག་མོའི་བྱིན་རླབས་
བཀའ། །སྒྲུབ་ཐབས་ལས་ཚོགས་ཀུན་གྱི་དཾབང་ཡང་ཞུས། །གཞན་ཡང་སྐྱེ་
མེད་རིག་མ་ལས་བརྒྱུད་པའི། །ཕྱག་རྒྱ་ཆེན་པོ་ཡི་གེ་བཞི་པ་དང་། །དམ་པ་
དམར་པོའི་ཨ་ ཡི་ཟར་རྒྱའང་ཞུས། །ཐམས་ཅད་མཁྱེན་པ་ཟུང་གི་གདུང་་
འཛིན་པ། མ་འོངས་སངས་རྒྱས་མཚན་ཅན་དེ་ལ་ཡང༌། །གསང་བ་སྙིང་པོ་
དགོངས་པ་འདུས་པ་དང༌། །མན་ངག་ལམ་རིམ་རྣམས་ནི་མང་དུ་ཉན། །
མངོན་པ་གོང་མ་ཀུན་ལས་བཏུས་དང་ནི། །སྨྲ་སྒོ་མཚོན་ཆ་རྣམས་ཀྱང་ཤེས་
པར་ བསླ བས། །དགོངས་ འདུས་ འགྲེལ་ པ་ ལུང་ བསྟན་ མ་ ཡང་ ཐོབ། །
གཞན་ཡང་བཀླགས་ལུང་ཐོབ་པའི་རྣམ་གྲངས་ནི། །རིན་ཆེན་འཕྲུལ་མིག་
སྦྱིན་བསྲེག་བསྡུས་པ་དང་། །ན་རག་དོང་སྤྲུག་རྩེ་བ་ལས་བྱང་དང་། །ཡི་གེ་
བརྒྱ་པའི་བཤགས་སྒྲུབ་འདོན་ཐབས་དང༌། །བུམ་ཁྲུས་ལ་སོགས་མ་ལུས་་་་
བདག་གིས་ཞུས། །སྲིད་གཅིག་རྡོ་རྗེ་རྨེ་མའི་སྒྲུབ་ཐབས་ནི། །ལས་ཚོགས་
བཅས་པ་མ་ལུས་བདག་གིས་ཞུས། །མཁའ་འགྲོ་རིག་བྱེད་རྩོལ་གྱི་སྒྲུབ་ཐབས་
དང༌། །དེ་བཞིན་མིག་དམར་གཟའ་ཡི་སྒྲུབ་ཐབས་དང་། །སྐྱེ་བ་བརྟག་
དང་དྲི་ཟ་སྒྲ་སྒྲོགས་དང་། །ཕྲ་མེན་ངག་འགྲོལ་ལ་སོགས་ཕྲན་ཚེགས་ཀྱི། །
མན་ངག་སྣ་ཚོགས་རྣམས་ཀྱང་བདག་གིས་ཞུས། །གསང་སྔགས་ཟབ་ལམ་
337



སེང་གེ་མཇིང་བསྣོལ་གྱི། །དབང་དང་བྱིན་རླབས་ཁྲིད་སྐོར་བཅས་པ་་་་་
རྣམས། །དམར་པོ་ཞལ་སློབ་རྒྱ་ནག་གཅེར་བུ་ཡི། །ཕྱག་ལེན་བཞིན་དུ་
ཉམས་ཁྲིད་རྫོགས་པར་ཞུས། །གཞན་ཡང་གཏུམ་མོའི་མཐར་ཐུག་སྲུབ་ཤིང་
མ། །རས་རྐྱང་མ་ཐུབ་བར་དུ་ལེགས་པར་བསྐྱངས། །ཨ་མ་ལབ་ཀྱི་སྒྲོན་
མའི་གཅོད་ཡུལ་སྐོར། །བཀའ་བརྒྱུད་ཉམས་བརྒྱུད་སྒང་སྒྲིལ་གསུམ་དང་ནི།
མལ་གཅོད་འཁྲུལ་གཅོད་ལ་སོགས་མང་ན་ཡང༌། །ཁྱད་པར་ཉམས་བརྒྱུད་ཕྱི་
ནང་གསང་བ་དོན། །ཀ་ཚོམ་ངོ་སྤྲོད་གནད་ཐེམ་ལ་ཟླ་བཞིའི། །ཆོས་སྐོར་
མ་ལུས་བདག་གིས་རྫོགས་པར་ཞུས། །གྲུབ་ཐོབ་ཀུ་ཀུ་རི་པ་ལས་བརྒྱུད་་་་
པའི། །འཕོ་བ་ཁྱད་འཕགས་བདེ་ཆེན་མཁའ་སྤྱོད་མ། །ཞུས་ནས་ཚད་ལ་མ་
བསླེབ་བར་དུ་བསྒོམ། །གཞན་ཡང་ཐེག་པའི་ཡང་རྩེ་ཨ་ཏི་ཡི། །ཤན་འབྱེད་
ལ་ ཟླ་རང་གྲོལ་མན་ངག་རྒྱུད། །གནས་ལུགས་འཁྲུལ་ཚུལ་རྟོགས་ཐབས་
གོམས་ཐབས་དང༌། །མཐར་ཐུག་འབྲས་བུ་རྩོད་སྟོན་རྩ་བའི་རྒྱུད། །ཡན་
ལག་རྒྱུད་སྡེ་ཉི་ཤུ་རྩ་ལྔར་བཅས། །དེ་དག་དོན་འགྲེལ་ཡང་སྤྲུལ་རིག་འཛིན་
རྣམས། །རྒྱ་བོད་གང་ཟག་གྲུབ་པ་བརྙེས་རྣམས་ཀྱིས། །གཉེར་ཡིག་རིམ་པ་
བཞིན་དུ་བརྩམས་རྣམས་དང་། །ཆོས་སྒོ་འབྱེད་པ་བསྐྱེད་རྫོགས་གཉིས་ཀྱི་
དབང་། །ཕྱི་ནང་གསང་བ་དོན་གྱི་ངོ་སྤྲོད་རྣ མས། །མ་ལུས་རྫོགས་པར་
བདག་གིས་ཐོབ་པ་ཡིན། །གཞན་ཡང་འཇམ་དཔལ་སྨྲ་སེང་རྗེས་གནང་གི །
སྒྲུབ་ཐབས་ལས་ཚོགས་རྣམས་དང་བཅས་པ་དང་། །དེ་བཞིན་དབྱངས་ཅན་
མ་ཡི་རྗེས་གནང་ཡང་། །སྒྲུབ་ཐབས་ལས་ཚོགས་བཅས་པ་མ་ལུས་ཞུས། །
ཕྱག་ན་རྡོ་རྗེ་འཁོར་ལོ་ཆེན་པོ་ཡི། ་།དབང་བསྐུར་སློབ་དཔོན་ཆེན་པོ་ཨ་གྲོ
་ལ། །རྒྱ་ནག་ཡུལ་དུ་ཐོབ་ཀྱང་རྩ་བཤད་རྒྱུད། །འགྲེལ་བྱས་གདམས་སྐོར་
རྒྱུ་ཆོས་བཅོ་བརྒྱད་པོ། །བོད་ཡུལ་སླེབས་དུས་ཐམས་ཅད་འཁྱེན་པ་ཟུར། །
བཀའ་དྲིན་ཅན་གྱི་བླ་མ་དེ་ལ་ཞུས། །བླ་མ་ཞང་སྟོན་ཡོན་ཏན་མགོན་པོ་
338



ལ། །ཕྱག་ན་རྡོ་རྗེ་མདོ་ལུགས་རིགས་གཏད་དང༌། །གཟུངས་དང་སྒྲུབ་སྐོར་
རྣམས་ཀྱང་ཅི་རིགས་ཞུས། །གསང་རྫོགས་ལུགས་ཀྱི་སྒྲུབ་པ་བཀའ་བརྒྱུད་
ཀྱི། །དབང་བཀའ་ལུས་ཀྱི་དཀྱིལ་འཁོར་ལུགས་ཀྱང་ཐོབ། །བསམ་གཏན་
ཉམས་སྒྲོན་རིན་ཆེན་སྙིང་སྒྲོན་དང་། །བར་དོ་བདུད་རྩི་སྒྲོན་མ་རྣམས་ཀྱང་
ཐོབ། །གཞན་ཡང་བར་དོ་བདུད་རྩིའི་ཆུ་རྒྱུན་དང་། མཎྜལ་ཕྱི་ནང་གསང་
བ་དོན་གྱི་ཁྲིད། །མ་ལུས་རྫོགས་པར་ཞུས་ནས་ཉམས་སུ་བླངས། །དེ་གཞན་
ཛམ་ལྷ་ནག་པོའི་རྗེས་གནང་དང་། །དེ་ཡི་ཆོས་སྐོར་དངོས་གྲུབ་ཁྲོས་ཆེན་
རྒྱུད། །མངོན་རྟོགས་གནད་ཡིག་སྲོག་འཁོར་བཅས་ཆོག་སོགས། །ལས་་་་
ཚོགས་ཁ་ཚང་མ་ལུས་བདག་གིས་ཞུས། །བསྙེན་སྒྲུབ་ལས་སྦྱོར་ཚད་དུ་ཕྱིན་པ་
ཡི། །འཇམ་དཔལ་གཤིན་རྗེ་གཤེད་ཀྱི་རྣལ་འབྱོར་པ། །ཤེའུ་སྟོན་ཤཱཀྱ་་
འཕེལ་གྱི་ཞབས་ལ་གཏུགས། །འཇམ་དཔལ་གཤིན་རྗེ་ཁ་ཐུན་འབྲིང་པོ་་་
དང༌། །དེ་བཞིན་ཚེ་བདག་ནག་པོའི་དབང་ཞུས་ནས། །གཤིན་རྗེ་གཤེད་ཀྱི་
ཆོས་སྐོར་རྣམས་ཀྱི་ལུང༌། །ཐོབ་པ་རྣམས་ཀྱང་དཀར་ཆག་བཏབ་པ་ནི། །
འཇམ་དཔལ་སྡིག་པ་སྟོབས་ཆེན་ཆོས་སྐོར་ལ། །ཁྲོ་བོ་སྙིང་གཟེར་གསང་བའི་
རྒྱུད་སྐོར་དང༌། །རྩ་བ་དྲག་སྔགས་སྲུང་བ་རྣོ་བའི་དཔལ། །མཚོན་ཆའི་ཡི་
གེ་འཇམ་དཔལ་བཤེས་གཉེན་གྱིས། །བསྡེབས་པ་རྣམས་ཀྱང་བདག་གིས་་
ཐོབ་པ་ཡིན། །གཞན་ཡང་བདུད་རྩི་འོད་ཀྱི་སྒྲོན་མ་དང་། །བསམ་གཏན་
བུམ་པའི་ཁ་ཆེའི་རྒྱལ་པོ་དང་། །གྷ་རུ་ཎ་ཡི་ནམ་མཁའ་ལྡིང་གི་རྒྱུད། །བྱ་
ཁྱུང་སྒྲུབ་ཐབས་དྲག་པོར་སྒྲུབ་པ་དང༌། །ནམ་མཁའ་ལྡིང་གི་མན་ངག་ཟོར་
གྱི་ལས། །པྲ་ཁོག་སྣང་ཞེས་བྱ་བའི་རྟོགས་པ་དང་། །པྲ་ཁོག་སྣང་གི་གནན་
པའི་གདམས་ཡིག་དང༌། །ཀླུ་རྣམས་སྟོབས་ཀྱིས་མནན་པའི་མན་ངག་་་་་་
དང་། །སྦྱིན་སྲེག་རིམ་གསུམ་བྲམ་ཟེ་ཀུ་སུ་ལུ། །དངོས་གྲུབ་བརྙེས་ནས་
མཛད་པ་རྣམས་དང་ནི། །སྡིག་པ་སྟོབས་ཆེན་གསང་བའི་རྒྱུད་ཆེན་དང༌། །
339



དེ་ཡི་མན་ངག་བརྟག་པ་དགུ་པ་དང༌། །གསལ་བའི་སྒྲོན་མེ་གསལ་བའི་ཉི་མ་
དང་། །གདུག་པ་ཀླུ་ལ་རང་གཤེད་དབབ་པ་དང༌། །སྡིག་པ་སྙིང་ལ་རུ་་
འཛིངས་ནག་པོའི་བཅུད། །སྲུང་བའི་མཐར་ཐུག་དྲག་པོའི་འཁོར་ལོ་ཡི། །
སྦྱོར་ཁ་གཉིས་པ་ལ་སོགས་ཐམས་ཅད་ཀུན། །མ་ལུས་རྫོགས་པར་བདག་གིས་
ཐོབ་པ་ཡིན། །གཞན་ཡང་སྨན་དཔྱད་བདུད་རྩིའི་ཐིགས་པ་དང་། །རྩུབ་
བཤལ་པྲ་ཁྲིད་བུམ་པ་སྐོར་རྩེའི་བཤལ། །བདུད་རྩི་བཟང་དྲུག་མན་ངག་ཨེ་
རན་ཏའི། །པྲ་ཁྲིད་ལོག་གནོན་ཡིག་ཆུང་རྣམས་དང་ནི། །ཁ་སྤུའི་མན་ངག་
བདུད་རྩིའི་ཐིགས་པ་དང་། །ཁ་སྤུའི་ལག་ལེན་བདུད་རྩིའི་ཐིགས་པ་་་་་་
དང༌། །དམར་ལེན་སྲོག་གི་སྲུང་བ་ཁྱད་པར་ཅན། །དྲག་སྔགས་ལོགས་སུ་
བཀོལ་བ་རྣམས་ཀྱང་ཐོབ། །རུས་སྦལ་ ཁྲ་བོའི་མན་ངག་ ཏུ་ བཀོད་པ། །
བདུད་རྩི་དུམ་བུ་ཞེས་བྱ་ཆུ་སེར་གྱི། །ནད་གསོའི་རིམ་པ་ལེའུ་ཉི་ ཤུ་་་་་་
གཉིས། །དྲང་སྲོང་ཡེ་ཤེས་གྲགས་ཀྱིས་བསྡེབས་པ་ཐོས། །འཕགས་པ་་་
འཇམ་དཔལ་སྡིག་པ་སྟོབས་ཆེན་གྱི། །རྒྱུད་ཀྱི་གཅོད་སྐོར་སྲུང་བ་བཅུད་དྲིལ་
བ། །བདུད་རྩིའི་ཐིགས་པ་ཞེས་བྱའི་མན་ངག་དང་། །དྲག་སྔགས་རྒྱལ་པོ་
ཡང་གསང་བཅུ་གཅིག་པའི། །མན་ངག་བསད་པ་སྲོག་གི་འཁོར་ལོ་དང༌། །
དྲག་པོ་སྔགས་ཀྱི་དེ་ཉིད་བསྟན་པ་དང་། །དམར་ལེན་སྦྱིན་སྲེག་བསད་པའི་
མན་ངག་དང༌། །རྒྱ་ཐན་ཀྱིན་ཐང་དབབ་པའི་མན་ངག་དང༌། །བཟླས་པ་
སྔགས་ཀྱི་གནད་ཡིག་རྣམས་ཀྱང་ཐོབ། །གཞན་ཡང་སྡིག་པ་སྙིང་འཛིངས་
ཆོས་སྐོར་ལ། །སྡིག་པ་ནག་པོ་སྙིང་འཛིངས་གསང་བའི་རྒྱུད། །དེ་ཡི་ཆོས་
སྐོར་རྣམས་ཀྱི་ཁ་བྱང་དང་། །ཕྱི་གཅོད་འཕྲུལ་གྱི་ལྡེ་མིག་དེ་ལས་གཞན། །
སྒྲོན་མ་གསལ་བའི་པྲ་ཁྲིད་ལ་སོགས་པ། །ཕྱི་སྒྲུབ་མཆོད་རྟེན་དག་ལ་བརྟེན་
པའི་ཐབས། །གཞན་ཡང་སྔགས་ཀྱི་འབྲུ་བཤད་ཐེམ་ཡིག་ནི། །དྲག་པོ་་་
སྔགས་ཀྱི་འབྲུ་འགྲེལ་བཅས་པ་དང་། །སྔགས་དོན་གསལ་བར་བྱེད་པའི་སྒྲོན་
340



མ་དང་། །སྒོམ་རིམ་མན་ངག་འཁོར་ལོའི་པྲ་ཁྲིད་དང་། །དེ་བཞིན་འཇམ་
དཔལ་དྲིལ་སྒྲུབ་བསད་པ་དང་། །ཟིལ་གནོན་སྒྲུབ་ཁོག་ཆེན་པོའི་རྩ་བ་དང་།
འཇམ་དཔལ་གཤིན་རྗེ་སྒྲོལ་མ་པྲ་ཁྲིད་དང་། །མཆོད་རྟེན་ལག་ཏུ་བླངས་པའི་
པྲ་ཁྲིད་ནི། །གུ་རུ་ཁྲག་འཐུང་ནག་པོའི་མན་ངག་དང༌། དབང་གི་ཆོ་ག་མུ་
ཏིག་ཕྲེང་བ་དང་། །གཞན་ཡང་མཆོད་བསྟོད་གསལ་བའི་སྒྲོན་མེ་དང༌། །
ཚེ་བདག་ནག་པོ་མཆོད་པའི་ལས་རིམ་དང༌། །ཕྱག་རྒྱ་ཆེན་པོ་གསལ་བའི་
སྒྲོན་མ་དང༌། །གསང་བ་སྦས་ཏིག་རྣམས་ནི་སྙིང་འཛིངས་སྐོར། །གཞན་
ཡང་གནམ་ལྕགས་ཨུར་མོའི་སྐོར་ལ་ནི། །སྟོང་སྲོག་འཁོར་ལོ་བཞི་རུ་གྲགས་པ་
ཡི། །རྡོ་རྗེ་ཨུར་མོ་རྟོག་པ་བཅོ་བརྒྱད་བརྒྱུད། །གཙུག་ཏོར་འཁོར་ལོས་སྒྱུར་
བའི་སྒྲུབ་ཐབས་དང་། །གཞན་ཡང་ཕྱིར་ཟློག་འཁོར་ལོ་འཕྲིན་ལས་ཀྱི། །
འཁོར་ལོ་ལྔ་ཡི་སྒྲོན་མ་ལག་ལེན་བཅས། །ཕྱིར་ཟློག་སྔགས་ཀྱི་ལག་ལེན་རྣམས་
དང་ནི། །ཉི་ཟླ་ཁ་སྦྱོར་བྱུང་ན་གསལ་མདངས་དབྱུང༌། །སེང་གེ་ཁ་འཐབ་
བྱུང་ན་རྩལ་ཆེན་སྟོན། །སྒྲོགས་གཉིས་ནམ་མཁར་འཐབ་ན་སྐྱོགས་རྡོ་བཅག་
དེ་སོགས་རྣོ་གསུམ་མཚོན་དུ་བཟུང་བ་དང་། །དོན་པོ་དོང་དུ་བསད་པའི་
མན་ངག་དང༌། །གཞན་ཡང་སྟོང་སྲོག་འཁོར་ལོ་དྲག་པོ་དང་། །གནམ་
ལྕགས་ཨུར་མོ་གསང་བའི་འཁྲུལ་འཁོར་དང་། །བསད་པའི་མན་ངག་མཱ་ར་ཡ་
ཡི་ལས། །བརྣག་པའི་ལས་བྱང་གནད་གཅོད་སྙིང་ལེ་རྣམས། །བླ་མའི་ཞལ་
གྱི་གདམས་པས་བརྒྱན་པ་ཐོབ། །གཤེད་པོའི་སྦྱོར་བ་བཅས་པས་འགྲུབ་པ་
དང་། ཀཱ་ལ་ཡཀྵ་རྡོ་རྗེའི་སྦྱོར་བ་དང་། །བདུད་སྲིན་ནག་མོ་འཆི་ལྟས་ཅན་
གྱི་སྔགས། །དེ་དག་རྣམས་ནི་བཅས་ཆོག་གསུམ་ཡིན་གསུངས། །ཨུར་མོ་
སྤོག་ཆོག་སྔགས་ཀྱི་ཕྲ་མེན་ནི། །གཙུག་ལག་དཔལ་དགེའི་ཅོག་བརྡུང་ཡིན་ནོ
་གསུངས། །གཞན་ཡང་འཇམ་དཔལ་གཤིན་རྗེ་གཤེད་ནག་པོ། །ཨ་མུ་ཀ་
ཕུང་གི་ནི་རྒྱུད་ཆེན་དང་། །ཚེ་བདག་མེ་རླུང་སྐྱིན་ཐང་ཁྲོས་པའི་རྒྱུད། །ཉི་
341



མ་མིག་དམར་ལེའུ་ང་གསུམ་པ། ། གཟའ་མཆོག་རཱ་ཧུ་ལ་ཡི་སྐྱེ་རྒྱུད་ནི། །
འཇིག་རྟེན་སྐྲག་བྱེད་ཏྲེ་ལོག་སྐད་འབྱིན་རྒྱུད། །གཞན་ཡང་དམར་ལེན་སྲོག་
གི་རྒྱུད་སྐོར་ལ། །དམར་ལེན་སྤུ་གྲི་ལེའུ་བཅུ་བཞི་པ། དྲག་པོ་སྔགས་རྒོད་
དམར་ལེན་ཡང་གསང་གི། །སྤུ་གྲི་རྒྱུད་ཆེན་ལེའུ་བདུན་པ་དང༌། །ཟླ་་་
གསང་ནག་པོ་སྲིན་མོ་ཁྲག་འཐུང་གི། །འབྱུང་བ་འཁྲུགས་པའི་སྒྲུབ་ཐབས་
བཅས་པ་དང་། །དྲག་སྔགས་ཀུན་གྱི་ཐུས་ཀ་ཕྲ་མེན་གྱི། །སྡེབས་ཀྱི་དྲག་
སྔགས་སྨྲེ་ཏྲི་ཁ་སྦྱོར་དང་། །ཚེ་བདག་མགོ་དགུ་པ་ཡི་དྲག་སྔགས་དང་། །བྱེ་
བ་དགུ་ཁྲི་ས་ཡ་གཏུམ་པོ་ཡི། །དྲག་སྔགས་མཐར་ཐུག་སྲོག་བདག་བཤན་པ་
ནི། །དམར་པོ་བསད་པ་སྤུ་གྲི་ནག་པོ་དང་། །ཀླུ་ཡི་བཤན་པ་ཚེ་བདག་ནག་
པོ་ཡི། །ངན་པ་རང་གཤེད་བཤན་པ་དམར་ལེན་དང༌། །ཡང་གསང་དྲག་
སྔགས་མཐར་ཐུག་རྣམས་ཀྱང་ཐོབ། །གཞན་ཡང་གནམ་ལྕགས་དབབ་པའི་
ངན་སྔགས་དང་། །སེར་བ་གློ་བུར་དབབ་པའི་མན་ངག་དང་། །གཞན་
ཡང་གནོད་སྦྱིན་སྲོག་ཟན་མན་ངག་སོགས། །འཇིག་རྟེན་ཕུང་བྱེད་བཟློག་མོ་
སྙིང་འཁོར་དང་། །དྲག་སྔགས་ཟླ་གསང་ནག་པོ་གསང་བ་ཡི། །སྲོག་ཟན་
ཀུན་གྱི་ཡང་སྙིང་མཐར་ཐུག་དང་། །ཀླུ་བདུད་ནག་པོ་སྲོག་གི་འཁོར་ལོ་དང་།
དྲག་སྔགས་མཚོན་ཆ་བསྣོལ་མ་རང་གཅོད་དང་། །ཟླ་གསང་མཆོད་རྟེན་ནག་
པོ་དྲག་སྔགས་དང་། །མཚོན་ཆ་དམག་གི་སྒྲོ་ནག་ལ་སོགས་པ། །ཕྲ་མེན་
ནག་མོའི་དྲག་སྔགས་སྡེབས་པ་དང༌། །ལས་ཀྱི་མཐའ་བརྟུལ་བྱེ་བ་དགུ་ཁྲིའི་
ལས། །འཇམ་དཔལ་གཤིན་རྗེ་ཟླ་གསང་ནག་པོ་ཡི། །དྲག་སྔགས་རང་
གཤེད་ སྟག་མོ་ཁ་འཐབ་དང༌། །རང་གཤེད་སེང་གེ་ཁ་འཐབ་མེ་ནག་ གི།
སྒྲོན་མ་ལ་སོགས་གདམས་སྐོར་མ་ལུས་ཐོབ། །ཀླུ་ཡི་རྒྱལ་པོ་ནག་པོ་མགོ་དགུ་
པ། །ཞེས་བྱ་སྒྲུབ་པའི་ཐབས་དང་ཁྱད་པར་གྱི། །དྲག་སྔགས་མདའ་འདྲ་ལྔ་
རུ་གྲགས་པ་ནི། །སྲུང་བ་གཙུག་ཏོར་འཁོར་ལོས་སྒྱུར་བ་དང་། །དེ་གཞན་
342



མཚོན་ཆ་ལུས་ཀྱི་འཁོར་ལོ་དང་། །གའུ་དཀར་པོ་སྲོག་གི་དྲ་བ་དང༌། གིང་
ཆེན་ཚངས་པ་དུང་གི་ཐོར་ཚུགས་ཅན། །སྒྲུབ་པའི་ཐབས་དང་སྲོག་བདག་
སེམས་དཔའ་ནི། །དཀར་པོ་གསང་བ་གནད་ཀྱི་སྒྲུབ་པའི་ཐབས། །གཞན་
ཡང་སྲོག་བདག་སྤུན་གསུམ་དྲག་སྔགས་དང་། །ཤེལ་གིང་ནག་པོ་བདུད་ཀྱི་
མན་ངག་ནི། །མཐར་ཐུག་བསད་པ་ལས་ཀྱི་འཁོར་ལོ་དང་། །སྲོག་བདག་
གསེར་གྱི་ཉི་མ་ལས་བྱུང་བའི། །མན་ངག་མཐར་ཐུག་ཞལ་གདམས་རྣམས་
དང་བཅས། །སྲོག་བདག་དཀར་པོ་སྙིང་འབྱིན་དྲག་སྔགས་སོགས། །སྲོག་
བདག་སྒྲུབ་ལུགས་མི་འདྲ་བདུན་དང་ནི། །བཙན་རྒོད་གཟེར་གའུ་དམར་པོ་
ཡི། །སྙིང་སྒྲུབ་དང་ནི་ནག་པོ་མིག་གཅིག་པ། །བདུད་ཀྱི་དྲག་སྔགས་ཙོག་
བརྡུང་མཐར་ཐུག་དང་། །ཙན་ཏི་དམར་པོ་ཁྱད་པར་སེར་བ་ཡི། །ཙོག་
བརྡུང་མདའ་འདྲ་རྣམས་ཀྱང་བདག་གིས་བསླབ། །འཇམ་དཔལ་གཤིན་རྗེ་
ཁ་ཐུན་འབྲིང་པོ་ཡི། །དབང་ཀ་གདམས་སྐོར་བཅས་པ་ཐོབ་པ་ནི། །མདོ་
བྱང་རྩ་བ་འགྲེལ་པར་བཅས་པ་དང་། །འཕྲིན་ལས་ལས་བྱུང་རྟོག་མེད་སྤྲོས་
བྲལ་དང་། །དུས་གསུམ་མངོན་བྱུང་དྲག་པོ་ལས་ཁོག་སོགས། །གདམས་
སྐོར་རྣམས་ཀྱང་བདག་གིས་ཤེས་ཤིང་བསྒྲུབས། །ལས་ཐིག་གསང་བ་སུམ་ཅུ་
པ་ཡི་རྒྱུད། །དེ་ཡི་སྨད་ལས་འཁྲུལ་འཁོར་གཏེར་མའི་སྐོར། །འཁྲུལ་འཁོར་
རྩ་བ་འཇམ་དཔལ་གཤིན་རྗེ་དང༌། །འཁྲུལ་འཁོར་མན་ངག་ཁང་བུ་བཅུ་དྲུག་
པ། །གཞན་ཡང་གཤེད་བཞི་ལས་ཀྱི་ལྡེ་མིག་སོགས། །འཁྲུལ་འཁོར་ནག་པོ་
ཡང་སྙིང་གསང་བ་ཡི། །མན་ངག་ཤིན་ཏུ་ཟབ་པ་བཅུ་དྲུག་དང་། །འཁོར་
ལོ་གསང་བའི་པྲ་ཁྲིད་ཅེས་བྱ་བ། །ལས་ཀྱི་གཤིན་རྗེ་ནག་པོའི་ལས་བྱང་་་་
དང་། །སྒྲོལ་གིང་ནག་པོ་བདུད་ཀྱི་མདེའུ་ཐུང་དང་། །གཟའ་རྒོད་འཆི་
བདག་གི་ནི་མདེའུ་ཐུང་དང་། །དེ་བཞིན་སྲོག་བདག་ནག་པོའི་མདེའུ་ཐུང་
དང༌། །མཐའ་བསྡུད་ལས་ཀྱི་ས་བདག་མདེའུ་ཐུང་དང་། །ཀླུ་ཡི་མཛེ་ཟེར་
343



ནག་པོ་ལ་སོགས་པ། །སྒྲོལ་གིང་དྲུག་གི་བསད་ཐབས་ཕྱིར་ཟློག་གི། མན་
ངག་དང་ནི་མཚོན་ཆ་ལྡེ་མིག་དང༌། །འཁོར་ལོ་འགྲོས་ཐབས་བརྒྱད་ཀྱི་མན་
ངག་དང་། །དེ་བཞིན་འཁོར་ལོ་མུན་སེལ་ཉི་མ་དང༌། །ཕྱི་རྒྱུད་ལས་ཀྱི་ཕྲན་
བུ་རྣམས་དང་ནི། །རྡོ་རྗེ་ནང་འགྲས་རང་གཤེད་འཁོར་ལོ་དང་། །དེ་་་
བཞིན་གསང་བ་རོ་ལངས་འཁོར་ལོ་དང་། །གཞན་ཡང་འབྱུང་བ་གཤིག་པའི་
འཁོར་ལོ་དང་། །གསང་བའི་མན་ངག་ཟོར་ཁ་ཐུན་དྲུག་ལས། །རྒྱུད་ལས་
བྱུང་སྟེ་མན་ངག་ ཏུ་ བཀོད་པ། །ཉི་མ་བཞི་པའི་སྒྲུབ་ཐབས་རྩ་འགྲེལ་་་་་་་
དང་། །སྤྱི་ཡི་མན་ངག་རྟགས་ཀྱི་ཡི་གེ་དང༌། །བླ་དང་ལྷ་འདྲེ་རྒྱུ་བའི་དུས་
བསྟན་པ། །གཞན་ཡང་འཁྱམས་ལྡོག་གནད་ཀྱི་མན་ངག་དང༌། །གཏད་
གཉེར་བཅུ་གཉིས་དང་ནི་འཁྲུལ་འཁོར་གྱི། །མཚོ་བསྡེབ་ལག་ལེན་བཅས་པ་
བདག་གིས་ཤེས། །ལག་ཏུ་བླངས་པའི་པྲ་ཁྲིད་དཱ་ན་རྡས། །གཏེར་བཞད་
རྩལ་ལ་གཏད་པའི་ལག་ལེན་ལྔ། །སྔགས་ཀྱི་གྲངས་ཚད་དང་ནི་བགྲང་ལུགས་
དང་། །དེ་ཡི་དགོངས་པ་དང་ནི་དགུག་དབྱེ་དང༌། །གཟིར་མནན་བྱ་བ་
རྣམས་ཀྱང་བདག་གིས་ཤེས། །གཞན་ཡང་ཁ་ཐུན་མན་ངག་དང་པོ་ལ། །
བསྟེན་ནས་སྒྲུབ་པ་བྱེ་མ་རེག་གཅོད་ཀྱི། །རྩ་བ་ལས་བྱང་གདམས་པ་ཞལ་ཁྲིད
་སོགས། །སྒྲོན་མ་དཔེ་བྱང་ལག་ལེན་བཅས་པ་ཤེས། །དེ་ལས་གཞན་ཡང་
དྲག་སྔགས་རྒྱས་སྡེབ་སྐོར། །དྲག་པོ་སྔགས་རྒོད་རྒྱུད་ཀྱི་རྒྱལ་པོ་དང་། །
རྒྱས་སྡེབ་རྒྱུད་ཀྱི་རྒྱལ་པོའི་བཀའ་འགྲེལ་དང་། །སྐུ་གསུམ་ཡོངས་རྫོགས་་་་
འཕྲིན་ལས་གསང་བའི་སྒྲོན། །གསོང་བྱེད་རྔམ་པའི་ལས་བྱེད་རྣམས་ཀྱང་
ཤེས། །དེ་བཞིན་ལྷ་ཡི་སྒོམ་ཐབས་བསྙེན་པའི་ལུང་། །སྐུ་གསུང་ཐུགས་ཀྱི་
བསྙེན་པའི་རྒྱས་བསྡེབ་དང་། །སྲིད་གསུམ་འདུས་པའི་དྲག་སྔགས་གཏོར་མ་
བཅས། །ཐུགས་ཀྱི་ཐིག་བསྡེབ་རིགས་གསུམ་ཁྲོ་བོའི་བསྡེབ། །ལྟོ་དཀྲུགས་
གནད་བསྡེབ་སྤུ་གྲི་དྲུག་སྐོར་བསྡེབ། །སྔགས་ཀྱི་དོན་བསྡེབ་བསྡེབ་ཡིག་རིན་
344



ཆེན་ཕྲེང་། གཤིན་རྗེ་ནག་པོ་འཁྲུལ་འཁོར་བསྡེབ་ཀྱི་རྒྱུད། །ཕྱིར་བཟློག་
སྔགས་ བསྡེབ་ རྒྱུད་ ཀྱི་ རྒྱལ་ པོ་ དང༌། །ཀུན་ དགའ་ བོ་ དང༌ ཤཱ་ རིའི་ བུ་ ཡི
་བསྡེབས། །དེ་ལ་སོགས་པའི་གདམས་སྐོར་མ་ལུས་ཐེབས། །གཞན་ཡང་རྒྱ་
མཚོ་དུག་རི་ཀ་ཡི་སྐོར། །རྩ་རྒྱུད་འཁོར་ནག་ལེའུ་བཞི་བཅུ་གསུམ། །འཁོར་
ལོ་ནག་པོ་རྟོག་པ་བདུན་པ་དང་། ཀླུ་ནག་མགོ་དགུའི་མན་ངག་ནང་ཚན་
བཅས། །རྒྱུད་ཀྱི་རྒྱལ་བོ་རྒྱ་མཚོ་དུག་རི་ཀའི། །སྤྱི་གཅོད་བསྡུས་དོན་ཤུ་བོ་
རགྒའི། །སྒྲུབ་ ཐབས་གཞན་ཡང་སྦལ་ནག་འཁོར་ལོ་སོགས། །ལག་ལེན་
ཞལ་གདམས་བཅས་པ་བདག་ལ་ཐོབ། །ཀླུ་རྒྱུད་འབུམ་གྱི་ཏི་ཀ་ཞེས་ཀྱང
་བྱ། །ཀླུ་ཡི་འཁོར་ལོ་ནག་པོ་ཞེས་ཀྱང་བྱ། །འཕྲིན་ལས་སྣ་ཚོགས་བསྟན་
པའི་རྒྱུད་ཆེན་པོ། །ལེའུ་ལྔ་བཅུ་རྩ་གཅིག་པ་དང་ནི། །འབུམ་ཏིག་རྒྱུད་ཀྱི་
ལེའུ་བསྡེབ་པྲ་ཁྲིད་བཅས། །རྒྱ་མཚོ་དུག་རི་རྟོག་པ་དགུ་པ་དང་། །གཏད་
ཁྲམ་ཀུན་གྱི་མཐར་ཐུག་ནག་པོ་ཀླུའི། །དུག་མདའ་ངོ་མ་ཁྲམ་འདེབས་ཞེས་
བྱའི་རྒྱུད། །སུམ་ཅུ་སོ་བཞི་པ་ཡི་སྐབས་ཅན་དང༌། །དེ་བཞིན་བྱོལ་སོང་
གླང་མགོ་ཅན་གྱི་རྒྱུད། །སྐབས་བདུན་པ་ཡང་ལག་ལེན་ཞལ་ཁྲིད་བཅས། །
སྲུང་བའི་ཡིག་ཆུང་གུད་དུ་བཀོལ་བ་དང༌། །ནཱ་ག་རག་སྲིན་པོ་ལྟར་སྒྲུབ་་
ཐབས། །དུག་རིའི་ངན་སྔགས་ཕྱིར་ཟློག་འཁོར་ལོ་དང་། །སེར་བ་དབབ་
པའི་མན་ངག་ལག་ལེན་དང་། །མུ་སྟེགས་གཏད་དང་སྒྲུབ་གཏད་དྲགས་་་
གཏད་དང་། །འཆི་བདག་ནག་པོའི་ནོར་སྒྲུབ་བཅས་པ་ཐོབ། །གཞན་ཡང་
ཁང་བུ་བརྒྱད་ཅུ་རྩ་གཉིས་དང་། །ཀླུ་མོ་ནག་མོ་སྲོག་རྒྱུད་པྲ་ཁྲིད་བཅས། །
དྲག་པོ་རང་གནད་གསང་བའི་རྒྱུད་ཚན་གསུམ། །སྟོང་གི་རྒྱུད་གསུམ་གཞན་
ཡང་རྒྱུད་ཕྲན་བཞི། །དེ་དག་རྩ་བ་འཁོར་ལོ་ནག་པོའི་རྒྱུད། །རྒྱ་མཚོ་དུག་
རི་ཀ་ཡི་རྒྱུད་གསུམ་དང༌། །རོ་མ་ཁྲམ་འདེབས་བྱོལ་སོང་གླང་མགོ་ཅན། །
དུག་རི་རྟོག་པ་སྟོང་གི་རྒྱུད་གསུམ་ཡིན། །སྡིག་པ་ཕུང་ཤིག་ཡང་སྙིང་ནག་པོ་
345



དང་། །སྦལ་ནག་འཁོར་ལོ་ས་བདག་སྲོག་འཁོར་གྱི། །རྒྱུད་རྣམས་རྒྱུད་ཕྲན་
བཞི་རུ་གྲགས་པ་ཡིན། །རྒྱུད་སྡེ་དེ་དག་རྣམས་ཀྱི་སྒྲུབ་ཐབས་ནི། །རྩ་བའི་
སྒྲུབ་ཐབས་ལ་ཡང་དྲུག་ཡོད་དེ། །མཛེ་ནག་ལས་འཁོར་སྡིག་པ་ཕུང་ཤིག་
དང༌། །སྦལ་ནག་ལྟོ་སྦྱོར་ཀླུ་བདུད་སྦྲུལ་ནག་དང༌། །ས་བདག་ཀླུ་གཉན་
སྲོག་གི་འཁོར་ལོ་དང༌། །མཛེ་ཟོར་ནག་པོ་རྣམས་ནི་ཡན་ལག་རྒྱུད། །སྒྲུབ་
ཐབས་ནོར་སྒྲུབ་རང་གཤེད་ཕྱིར་ཟློག་སྲུང་། །ནད་གསོ་གྲོགས་དང་སྤྲད་ཅིང་
དགྲ་སྐལ་དུ། །གཉད་པ་རྣམས་ནི་ཁྱད་པར་ཅན་ཡིན་གསུངས། །འཇམ་
དཔལ་ལས་ཏིག་གསང་བ་སུམ་ཅུ་པ། །གསང་བ་དྲུག་ཅུ་པ་དང་བཅུ་དགུ་
པ། །དེ་བཞིན་འཇམ་དཔལ་གསང་རྒྱུད་སྔ་ཕྱི་གཉིས། །གཞན་ཡང་འཁྲུལ་
འཁོར་ནག་པོ་སྔགས་རྒྱུད་དང༌། །ཟླ་གསང་ཟོར་བ་དམར་ནག་རྒྱུད་དང་
ནི། །པྲ་ཁོག་སྣང་བའི་རྒྱུད་དང་གཞན་ཡང་ནི། །ཡ་མ་རཱ་ཛ་སྐུ་ཁྲོས་རྒྱུད་
ཀྱང་ཐོས། །བྱང་བུ་དགུ་སྐོར་ཐུགས་གཟེར་འབྲུ་གཅིག་པ། ། འཆར་ཁ་
ནག་པོ་མ་བུ་ཞེ་དྲུག་མ། །ལྷ་མོ་རེ་མ་ཏི་ནི་མཆེད་བཞིའི་རྒྱུད། །གཞན་ཡང་
ལྷ་མོ་དེ་ཉིད་སྐུ་གཅིག་མ། །སྒྲུབ་སྐོར་བཅས་པ་བདག་གིས་ཐོབ་པ་ཡིན། །
ནག་པོ་སྐྲ་འཐེན་ཤྲཱི་རལ་པ་ཅན། །དེ་ལ་སོགས་པའི་སྒྲུབ་ཐབས་འགའ་ཡང་
ཐོས། །རྫས་བཟློག་ཕོ་རྒྱུད་སྲོག་ཏིག་ནག་པོ་དང༌། །མོ་རྒྱུད་པ་ལ་པ་ཏྲིའི་
མཆོད་རྟེན་རྒྱུད། །བྱ་ཁྱུང་རྒྱུད་དང་ཀླུ་རྒྱུད་དམ་ཚིག་རྒྱུད། །སྒྲུབ་ཡིག་མན་
ངག་ཆེ་ཕྲ་བཅོ་བརྒྱད་དང༌། །པྲ་ཁྲིད་མན་ངག་ཆེ་ཆུང་ཤོག་དྲིལ་བཅས། །
དེ་གཞན་ཡང་སྡེབ་གསུམ་དང་དོན་སྡེབ་གསུམ། །འཁོར་ལོ་རབ་འབྲིང་་་
ཐམས་ཅད་ཚང་བར་ཐོས། །རྡོ་རྗེ་ལེགས་པ་གསེར་ཡང་ནག་པོ་དང༌། དུག་
མདའ་ནག་པོ་བློ་རྡེག་བྱང་བུ་ནི། །ཉི་ཤུ་རྩ་གཅིག་པ་ཡང་ཐོབ་པ་ཡིན། །
གཤིན་རྗེ་དམར་པོ་སྦུ་གྲི་རེག་གཅོད་དང་། །མཱ་ར་ཁྲག་སྐྱུགས་འཇིག་རྟེན་
རླུང་དམར་རྣམས། །རྒྱུད་དང་སྒྲུབ་ཐབས་མན་ངག་ལག་ལེན་བཅས། །རུ་
346



མཚོན་དང་ནི་དྲག་སྔགས་གདུག་རྩུབ་ནི། །སྐྱིན་ཐང་མེ་རླུང་འཁྲུགས་པ་སྔ་ཕྱི་
གཉིས། མན་ངག་ཨུ་རྒྱན་པདྨས་མཛད་པ་ཡི། །རིན་ཆེན་གསེར་གྱི་འབྲུ་
ཐུས་བཅས་པ་དང་། །བསྡུས་དོན་སོ་བཞི་པ་དང་གནད་ཡིག་དང་། །ཆུ་
འཁྱགས་གློ་བུར་དབབ་པའི་ལས་དང་ནི། །གཟའ་རྒོད་བསད་པའི་ཅོག་རྡུང་
ལག་ལེན་བཅས། །འཇིག་རྟེན་ཁམས་ སུ་ ཐོག་ སེར་ དབབ་ ལ་ སོགས། །
གཟའ་ཡི་འཁྲུལ་འཁོར་ལྔ་ཡང་རྫོགས་པར་ཐོབ། །གཞན་ཡང་མཚོན་བྱ་ལས་
ཀྱི་འཁོར་ལོའི་ལས། །བསྒྲལ་བའི་ཞིང་བཅུ་ཆམ་ལ་དབབ་ པའི་ཕྱིར། །
གསོད་བྱེད་ཁྲམ་ལ་བཏབ་པའི་མན་ངག་དང་། །དེ་བཞིན་མྱོས་པ་ཀླུ་་་་
གཏད་པ་དང་། །ཁྲག་སྐྱུག་མ་མོའི་ཟོར་ཁ་དབབ་པ་དང༌། །འཐོམས་པ་
བདུད་ཀྱིས་བསད་པའི་ལས་དང་ནི། །བཙན་རྒོད་དངོས་སུ་གཟིར་བ་གཟེར་
གྱི་ལས། །དེ་བཞིན་རྒྱལ་པོས་མངོན་སུམ་སྨྱོ་བ་དང་། །གཞན་ཡང་མུ་་་
སྟེགས་མངོན་དུ་བཀོལ་ བ་ དང་། །གཟའ་སྦྱང་ལོ་མ་ཆད་པའི་ལག་ལེན་་་་་
དང་། །སྔགས་པ་རང་གཤེད་རང་ལ་དབབ་པ་དང་། །མོན་པ་མགོ་དགུ་
མངོན་དུ་བཀོལ་བ་དང་། །སྡིག་པ་མགོ་དགུས་དངོས་སུ་བསད་པ་དང༌། །
སྦྲུལ་ནག་མགོ་དགུས་ཀླུ་ལ་གཏད་པ་དང་།འགྲོ་བ་བསད་དང་ལོ་འབྲས་གཞོམ་
པ་དང་། །ཡུལ་མཁར་ཕུང་བར་བྱེད་པ་ལ་སོགས་པའི། །དྲག་སྔགས་གསང་
བ་སྒྲོན་མའི་སྐོར་རྣམས་དང་། །མུ་སྟེགས་པ་རུ་ལས་བདུན་ཐམས་ཅད་་་་
ཐོས། །འཇམ་དཔལ་ནག་པོ་རྩ་བའི་རྒྱུད་དང་ནི། །ཟླ་གསང་ནག་པོའི་རྒྱུད་
དང་གསལ་བྱེད་སྒྲོན། །འཇམ་དཔལ་ཟླ་སེང་མེ་ལྕེ་འཕྲེང་བའི་རྒྱུད། །དེ་ཡི་
ཕྱི་མའི་རྒྱུད་དང་བཅས་པ་ཐོས། །འཇམ་དཔལ་ནག་པོ་རི་ལངས་ ཤ་རའི་
རྒྱུད། །ནག་པོ་རྣམས་རྒྱུད་རྣམ་པར་རྒྱལ་བའི་རྒྱུད། །འཇམ་དཔལ་ལས་
བཞི་འཁོར་ལོ་གསང་རྒྱུད་དང་། །གཞན་ཡང་འཇམ་དཔལ་སྒྱུ་འཕྲུལ་དྲ་བའི་
རྒྱུད། །དྲི་མ་མེད་པའི་རྒྱུད་དང་བཅས་པ་ཐོབ། །ལས་ཀྱི་སྦྱོར་ཁ་བརྒྱ་རྩ་
347



གཅིག་པའི་རྒྱུད། །ནག་པོ་དགྲ་སྒྱུར་ཁ་ཐུན་ནག་པོའི་རྒྱུད། །ནག་པོ་འཁོར་
ལོའི་རྒྱུད་དང་ཁ་ཐུན་ནག་པོའི་རྒྱུད། །གཙུག་ན་མེ་འབར་རྒྱུད་དང་མཐར་
ཐུག་འཁོར་ལོའི་རྒྱུད། །རག་ ཤ་དམར་ནག་རྒྱུད་དང་ རག་ ཤ་ གླང་མགོའི་
རྒྱུད། །སྒྱུ་མཆོག་འཁོར་ལོའི་རྒྱུད་དང་དྲག་པོ་ཟངས་ཁའི་རྒྱུད། །དྲག་པོ་
འཁོར་ལོའི་རྒྱུད་རྣམས་མ་ལུས་ཐོབ། །གཞན་ཡང་གཤིན་རྗེ་དམར་པོའི་རྒྱུད་
སྡེ་ལ། གཤིན་རྗེ་དམར་པོ་རྩ་བའི་རྒྱུད་དང་ནི། །གར་མཁན་མཆོག་གི་རྒྱུད་
དང་དེའི་ཕྱི་མ། །གཞན་ཡང་མ་རུ་ཅེ་ཡི་རྒྱུད་དང་ནི། །ཟོར་བ་དམར་ནག་
རྒྱུད་དང་དེ་བཞིན་དུ། །གའུ་དམར་ནག་རྒྱུད་ཀྱང་ཐོས་པ་ཡིན། །དེ་གཞན་
དམར་པོ་སྙིང་ཟན་རྒྱུད་དང་ནི། །ཁ་ཐམ་དམར་ནག་རྒྱུད་རྣམས་འགྲེལ་་
བཅས་ཐོབ། །འཇམ་དཔལ་ཁ་ཐུན་ནག་པོའི་དབང་ཀ་དང་། །གདམས་
སྐོར་རྣམས་དང་འཁྲུལ་འཁོར་ལག་ལེན་བཅས། །ཁ་ཐུན་སྔ་འགྱུར་ཕྱི་འགྱུར་
རྣམས་ཀྱང་ཐོས། །འབྲོ་ལོ་ནས་བརྒྱུད་རླུང་འཁོར་ནག་པོ་དང༌། །དཀར་པོ་
བྲམ་ཟེ་ སྡོམ་བཟང་མ་ཡང་ཞུས། །གཞན་ཡང་སློབ་དཔོན་གྱང་ཁང་ ཤཱཀ་་
འབུམ་ལ། །གེག་མོ་མེ་ཆེན་ཧཾ་དང་རླུང་འཁོར་ཞུས། །འདི་རྣམས་རབ་ཏུ་
མ་བྱུང་བར་དུ་ཡང་། །ཅུང་ཟད་ཐོས་བསམ་བྱས་པའི་རྣམ་ཐར་ཡིན། །དེ་
རྗེས་ཉི་ ཤུ་རྩ་བརྒྱད་ལོ་ལ་ནི། །བསྙེན་པར་རྫོགས་ནས་ལས་ཀྱི་སློབ་དཔོན་
ལ། །སྤྱོད་འཇུག་དང་ནི་སྡོམ་ཚིག་རྒྱས་པར་ཐོས། །མཁན་ཆེན་པ་ལས་
འདུལ་ཚད་མངོན་གསུམ་ཐོས། །གསང་སྡེའི་སློབ་དཔོན་བཀྲ་ཤིས་དཔལ་ལ་
ཡང་། །སྨན་ལྷའི་མདོ་ཆོག་སྒྲོལ་མའི་གསོལ་འདེབས་དང་། །འཇམ་པའི་
དབྱངས་ཀྱི་སྒྲུབ་ཐབས་རྣམས་ཀྱང་ཞུས། །ཕྱི་དུས་ལས་ཀྱི་སློབ་དཔོན་བསོད་
ནམས་གྲགས། །མཁན་པོའི་གདན་སར་ཚོགས་པ་སྐྱོང་དུས་སུ། །དབུ་མ་
ལུགས་ཀྱིས་སེམས་བསྐྱེད་ཆོ་ག་དང༌། །དབུ་མ་ཆེན་པོའི་ཁྲིད་ཀྱི་ལུང་རྣམས་
ཞུས། །གཙུག་ཏོར་རྣམ་རྒྱལ་དང་ནི་རྣམ་སྲས་ཀྱི། །རྗེས་གནང་དང་ནི་དོན་
348



ཡོད་ཞགས་པ་ཡི། །གཟུངས་ཀྱི་སྒྲུབ་པའི་ཆོས་སྐོར་རྣམས་དང་བཅས། །
གཞན་ཡང་ཡུམ་སྒྲུབ་ལ་སོགས་གདམས་ཕྲན་འགའ། །བློ་སྦྱོང་དང་ནི་སྐྱེས་བུ་
གསུམ་གྱི་ཁྲིད། །ཞུས་ཤིང་ཚོགས་པའི་སློབ་དཔོན་བསོད་བཟང་ལ། །ཇོ་མོ་
ནང་པ་ནས་བརྒྱུད་རྒྱུད་སྙིང་གི། །འགྲེལ་བཅས་གོང་མའི་དབང་གི་ཆོ་ག་
དང༌། །སྦྱོར་དྲུག་ཁྲིད་ཡིག་གསལ་སྒྲོན་རྣམས་དང་ནི། །ཡེ་ཤེས་སྤྱན་སྒྲུབ་
ཉི་ཟླ་སྒྲུབ་ལ་སོགས། །གདམས་སྐོར་རྣམས་ཀྱང་བདག་གིས་མ་ལུས་ཞུས། །
གཞན་ཡང་ཐུགས་རྗེ་ཆེན་པོའི་དམར་ཁྲིད་དང༌། །སྐྱེས་བུ་གསུམ་གྱི་ཁྲིད་ལུང་
རྣམས་ཀྱང་ཞུས། །ཀླུ་གུ་རི་པ་བསོད་ནམས་རྒྱལ་མཚན་ལས། །དོ་ཧ་སྐོར་
གསུམ་བདུད་རྩི་འབྱུང་རྒྱུད་དང༌། །ཅོང་ཞི་དང་ནི་རྩྭ་མཆོག་རྟག་ཏུ་ངུ་། །
ནཱ་ག་གེ་སར་བཅུད་ལེན་རྣམས་ཀྱང་ཞུས། །སློབ་དཔོན་སྟོན་པ་ཀུན་དགའ་
རིན་ཆེན་ལ། །གཡུལ་རྒྱལ་ཞེས་གྲགས་དབྱངས་འཆར་རྒྱུད་ཀྱི་སྐོར། །རྩིས་
ཕྲན་རྣམས་དང་བཅས་པ་མཁས་པར་བསླབ། །བསམ་སྡིངས་བླ་མ་མཁས་
གྲུབ་ཆོས་རྗེ་ཡི། །ཞབས་ལ་གཏུགས་ནས་དབང་དང་གདམས་ངག་ནི། །
ཅུང་ཟད་ཞུས་པའི་དཀར་ཆག་འདི་ལྟར་ཡིན། །རྒྱུད་སྡེ་ལྔ་ཡི་བྱིན་རླབས་
བཀའ་དང་ནི། །ཕྱག་རྒྱ་ཆེན་པོ་གའུ་མ་ཡི་ཁྲིད། །བདེ་མཆོག་ལྷ་ལྔའི་
བཀའ་དང་དེ་ལས་གཞན། །ལམ་འབྲས་རྒྱས་པའི་བྱིན་རླབས་བཀའ་རྣམས་
དང༌། །ཁྲིད་བཀའ་གདམས་སྐོར་བླ་མ་དམར་གྱི་ལུགས། །ལམ་སྐོར་བརྒྱད་
དང་བཅས་པ་ཐམས་ཅད་ཞུས། །ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི། །
ཁྲིད་དང་གཞན་ཡང་བདེ་མཆོག་ལྷན་སྐྱེས་ཀྱི། །དབང་བཀའ་གདམས་པར་
བཅས་པ་རྣམས་ཀྱང་ཐོབ། །གཞན་ཡང་འཕྲལ་གྱི་ཆོས་སྤྱོད་བྱ་རྒྱུ་ལ། །
གཏོར་འབུམ་དང་ནི་བརྒྱ་རྩ་སུ་རཱུ་པ། ཀླུ་གཏོར་བ་སུ་ཀི་ལ་སོགས་པ་་་་
ཐོབ། །གཞན་ཡང་ཨ་མ་ལབ་སྒྲོན་གཅོད་ཀྱི་སྐོར། །བཀའ་རྒྱུད་ཉམས་་་
བརྒྱུད་སྒང་སྒྲིལ་གསུམ་ཀ་ཡི། །ནམ་མཁའ་སྒོ་འབྱེད་ངོ་སྤྲོད་གདམས་སྐོར་
349



སོགས། །ཐམས་ཅད་ལག་ལེན་བཅས་ པ་མཐོང་ཞིང་ཐོས། །གཞན་ཡང་
མཁའ་འགྲོ་ནང་རིག་འཁྲུལ་གཅོད་དང་། །མལ་གཅོད་གདན་ཐོག་གཅིག་མ་
རྣམས་ཀྱང་ཐོབ། །མཁས་གྲུབ་ཆོས་རྗེ་ཉིད་ཀྱིས་མཛད་པ་ཡི། །སྡོམ་གསུམ་
ཉི་མའི་སྙིང་པོ་རྩ་འགྲེལ་སོགས། །གཞན་ཡང་ཞལ་གྱི་གདམས་པ་ཅི་རིགས་
ཐོས། གདན་ས་ཞང་སྟོན་ཐུགས་ཀྱི་སྲས་མཆོག་ལ། །གེགས་སེལ་གཟེར་ལྔ་
བྱིན་རླབས་གདམས་སྐོར་དང་། །གནད་ལྔར་བཅས་པ་ཐམས་ཅད་བདག་
གིས་ཐོས། །ཕྱག་དྲུག་མགོན་པོའི་རྗེས་གནང་ཆོས་སྐོར་གྱི། །ཤ་བ་རི་པས་
མཛད་པ་ལ་སོགས་དང༌། །བྱིན་རླབས་ཡིག་ཆུང་ཞལ་བཞེས་བཅས་པ་་་་་་
ཐོབ། །གཞན་ཡང་རི་གོང་པ་ལས་བརྒྱུད་པ་ཡི། །རྟ་མགྲིན་བྱིན་རླབས་ལས་
ཚོགས་གདམས་སྐོར་བཅས། །དེ་དག་རྣམས་ཀྱང་བདག་གིས་ཞུས་པ་་་་་་
ཡིན། །གཞན་ཡང་གྲུབ་ཐོབ་མགོན་པོ་ཡེ་ཤེས་ལ། །རྡོ་རྗེ་རྦ་རླབས་དབང་
གི་ངོ་སྤྲོད་ཞུས། །དྲིན་ཅན་བླ་མ་དངུལ་སྟོན་གླང་ཁལ་བ། །ཁོང་ལ་རྫོགས་
ཆེན་ཡེ་ཤེས་གསང་རྫོགས་སྐོར། །གཉན་སེ་གཉིས་ཀའི་གཏད་རྒྱ་ཡོངས་་་་
རྫོགས་ཞུས། །དེ་ཡང་བདག་དོན་གཞན་དོན་གཉིས་ཀ་དང་། །བདག་་་་
གཞན་གཉིས་ཀའི་བར་ཆད་སྲུང་བྱེད་པ། །བཀའ་སྲུང་བསྟན་སྲུང་ཆོས་སྲུང་
ལུས་སྲུང་དང་། །ཡོངས་སུ་རྫོགས་པའི་གཏད་རྒྱ་རྣམ་པ་དྲུག ། དེ་གཞན་
གང་ཟག་རེ་རེའི་གཏད་རྒྱ་དང་། །ཐུན་མོང་མ་ཡིན་པ་ཡི་གཏད་་་་་སས་
རྣམས། །མ་ལུས་རྫོགས་པར་བདག་གིས་ཐོབ་པ་ཡིན། །དེ་ལས་གཞན་ཡང་
མཉམ་གྲོལ་གདམས་པའི་སྐོར། །གཞུང་དེམས་བརྒལ་ལེན་བརྡའ་དང་ཁ་་
འཐོར་སོགས། །དེ་དག་རྣམས་ཀྱང་བདག་གིས་རྫོགས་པར་ཐོབ། །འཇམ་
དཔལ་མེ་རི་གསང་བའི་རྒྱུད་ལས་ནི། །གསུངས་པ་འཇམ་དཔལ་ཐུགས་ཀྱི་
སྒྲུབ་པ་ལ། །ཕྱི་དང་ནང་དང་གསང་བ་དོན་གྱི་དབང། །གདམས་པར་
བཅས་པ་མ་ལུས་ཐོབ་པ་ཡིན། །དེ་ལས་གཞན་ཡང་ཞི་བྱེད་སོ་ཡི་ལུགས། །
350



དོན་བརྒྱུད་རིག་པ་གཅེར་མཐོང་ཞེས་པ་དང༌། །ཞི་བྱེད་ཀམ་ལུགས་གདན་
བཞིའི་བྱིན་རླབས་ཀྱི། །བཀའ་དང་ཆོས་སྐོར་རྣམས་ཀྱང་བདག་གིས་་་་་་་
ཞུས། གཞན་ཡང་ཁ་རག་སྒོམ་ཆུང་ཆོས་སྐོར་ལ། །སྤུངས་པ་སེམས་བྱུང་ཁ་
འཐོར་རྣམས་ལ་ནི། །ཁ་རག་སྐོར་གསུམ་ཞེས་བྱར་གྲགས་པའང་ཞུས། །
བདེ་མཆོག་གྲུབ་ཐོབ་པཎ་ཆེན་ངག་དབང་གིས། །ལོ་ཙཱ་མར་བ་དོལ་བ་ལས་
བརྒྱུད་པའི། །དབང་བཞིའི་ཆུ་བོ་ཡོངས་སུ་རྫོགས་པ་དང་། །དེ་ཡི་བསྙེན་
སྒྲུབ་རྣམས་དང་ཆོས་སྐོར་ལ། །རྩ་རྒྱུད་ཀུན་སྤྱོད་ཨ་བི་དྷ་ན་དང་། །རྡོ་རྗེ་
མཁའ་འགྲོ་དང་ནི་ཧེ་རུ་ཀ ། མངོན་འབྱུང་དེ་བཞིན་ཕག་མོ་མངོན་འབྱུང་
རྒྱུད། །སྒྲུབ་ཐབས་ལོ་ཧི་པ་དང་དཀྱིལ་ཆོག་ནི། །ལ་བ་པ་ཡི་དབང་བཞི་
སྙན་བརྒྱུད་བཅས། །གཞན་ཡང་ནག་པོ་པ་ཡི་ཆོས་དྲུག་དང་། །ར་ཏྲི་ར་ཡི་
ཆོས་གསུམ་རྣམས་དང་ནི། །སྒྲུབ་ཐབས་ཕྲན་བུ་བདུན་ཅུ་རྩ་གཉིས་ཐོས། །
རྡོ་རྗེ་མཁའ་འགྲོའི་རྒྱུད་ལས་གསུངས་པ་ཡི། །ག་ཡ་དྷ་ར་ལས་བརྒྱུད་མ་རྒྱུད་
ཀྱི། །ཉམས་ལེན་མཐར་ཐུག་ཀ་ར་ན་ཞེས་པའི། །བསྟན་བཅོས་རྩ་འགྲེལ་
བཅས་པ་བདག་གིས་ཐོས། །གསང་ཆེན་མཆོག་གི་ངེས་པའི་མན་ངག་་་་་་
དང་། །བདེ་བ་མཐར་ཕྱིན་བྱེད་པའི་མན་ངག་ཀྱང་། །ག་ཡ་དྷ་རའི་ཉམས་
ལེན་མཐར་ཐུག་རྣམས། །མ་ལུས་རྫོགས་པར་བདག་གིས་ཐོབ་པ་ཡིན། །
གཞན་ཡང་སྒྲོལ་བའི་མཐར་ཐུག་གཤིན་རྗེ་གཤེད། །ནག་པོ་སྤྱི་ཡི་དབང་དུ་
གྲགས་པ་ཡི། ཡི་དྭགས་ཕལ་ཆེར་དཀྱིལ་འཁོར་ཆེན་པོ་རུ། །ལུང་གི་ཁྲི་ཀའི་
ཚུལ་དུ་དབང་བསྐུར་དང་། །དེ་ཡི་ཆོས་སྐོར་རྩ་བ་འགྲེལ་པར་བཅས། །
ལག་ཏུ་བླང་རྒྱུ་ཕྱག་བཞེས་མདོ་བྱང་གི། །མཆན་བུ་དེ་ཡི་སྒོམ་འགྲེལ་ལ་་་
སོགས་པ། །ཊཱི་ཀ་བཞི་དང་བཅས་པ་བདག་གིས་ཐོབ། །བླ་མ་རྡོ་རྗེ་གདན་
པ་ཆེན་པོ་ཡིས། །དབང་སྡུད་ལས་ཀྱི་འཁོར་ལོའི་རྒྱུད་ལ་ནི། །བརྟེན་ནས་
ཁྲོ་བོ་འདོད་པའི་རྒྱལ་བོ་ཡི། །སྒྲུབ་ཐབས་གནས་ཡིག་སྤོག་ཚོག་ཞལ་གདམས་
351



དང་། །འཕྲིན་ལས་བཞི་ཡི་རྗེས་གནང་བཅས་པ་ཐོབ། །མི་བདག་འཁོར་ལོ་
ལས་ཚོགས་དྲུག་ཅུ་བརྒྱད། །ཞལ་གྱི་གདམས་པར་བཅས་པ་རྣམས་ཀྱང་་་་
ཞུས། །མ་ཏིས་མཛད་པའི་འཇམ་དབྱངས་དཀར་པོ་ཡི། །རྗེས་གནང་སྒྲུབ་
ཐབས་མི་གཡོ་པུས་བཙུགས་ཀྱི། །སྒྲུབ་ཐབས་ལས་ཚོགས་བཅས་པ་བདག་
གིས་ཞུས། །བླ་མ་མཁན་ཆེན་ཤེས་རབ་རིན་ཆེན་ལ། །སློབ་དཔོན་ཆེན་པོ་
ཨ་བྷ་ཀ་རའི་ལུགས། །ལོ་ཆེན་ཆོས་རྗེ་དཔལ་གྱི་འགྱུར་སྟེང་ནས། པཎ་ཆེན་
ཤཱཀྱ་ཤྲཱི་ནས་བརྒྱུད་པ་ཡི། །རྡོ་རྗེ་ཕྲེང་བའི་བཀའ་རྣམས་རྫོགས་པར་ཞུས། །
དེ་ཡི་ཆོས་སྐོར་ཕྲེང་བ་སྐོར་གསུམ་དང༌། །ཆོས་སྤྱོད་བྱང་ཆུབ་གཞུང་ལམ་
རྣམས་ཀྱང་ཐོས། །གཞན་ཡང་སྣང་སིང་ཞང་ལོ་ནས་བརྒྱུད་པའི། །དབང་
གི་ཆུ་བོ་ཡོངས་སུ་རྫོགས་པ་དང་། །སྙེ་མ་སྐོར་ལྔ་མ་ལུས་རྫོགས་པར་ཐོབ། །
སློབ་དཔོན་ཆེན་པོ་བྷི་མ་པ་ཡིས་ནི། །བྲམ་ཟེ་ནག་པོ་པ་ལས་བརྒྱུད་པ་ཡི། །
འཆི་མེད་གྲུབ་པ་དབང་བཞིའི་ཁྲིད་ཀ་དང༌། །གདམས་སྐོར་བཅས་པ་བདག་
གིས་རྫོགས་པར་ཞུས། །ཚེ་དཔག་མེད་པ་དཀར་པོའི་བྱིན་རླབས་ནི། །སྒྲུབ་
བཀའ་གདམས་སྐོར་བཅས་པ་བདག་གིས་ཐོབ། །ཁྱད་པར་རྡོ་རྗེ་ཕྲེང་བའི་
རྫོགས་རིམ་ནི། །མན་ངག་སྙེ་ཆུང་ཞེས་བྱར་གྲགས་པ་ཡི། །བཀླག་ལུང་ཞང་
ང་ཀུན་རིན་དྲུང་དུ་ཞུས། །མངའ་རིས་ནས་བྱོན་སངས་རྒྱས་ཡེ་ཤེས་ཀྱི། །
དྲུང་དུ་དབང་དང་གདམས་ངག་ཞུས་པ་ལ། །རྡོ་རྗེ་འཇིགས་བྱེད་ར་ལུགས་
དབང་ཀ་དང༌། །དེ་ཡི་ཆོས་སྐོར་རྟོག་པ་བདུན་པའི་རྒྱུད། །སྒྲུབ་ཐབས་ཡེ་
ཤེས་སེང་གེས་མཛད་པ་དང༌། །སློབ་དཔོན་ཤྲཱི་བྷ་དྲས་མཛད་པ་ཡི། སྒྲུབ་
ཐབས་མདོར་བསྡུས་པ་ནི་བདག་གིས་ཐོབ། །ཙྪན་ད་ར་ཡི་ཆོ་ག་ཞིབ་མོ་་་
དང་། །དེ་ཡི་རྣམ་བཤད་རྡོ་རྗེ་གྲགས་ཀྱིས་མཛད། །ཡེ་ཤེས་གྲགས་ཀྱིས་
མཛད་པའི་དཀྱིལ་ཆོག་དང་། །དེ་བཞིན་རྡོ་རྗེ་གྲགས་ཀྱིས་མཛད་པ་ཡི། །
རྒྱུད་ཀྱི་ཏི་ཀ་ཞལ་ཤེས་བཅས་པ་དང་། །མན་ངག་གནས་བདུན་བླ་མ་མངའ་
352



རིས་པ། །ཉིད་ཀྱིས་མཛད་པའི་མངོན་རྟོགས་རྣམས་ཀྱང་ཐོབ། །གཤེད་
དམར་བཅུ་གསུམ་པ་ཡི་བདག་འཇུག་དང་། །གཏོར་ཆོག་མངོན་རྟོགས་བྲམ་
ཟེ་དཔལ་འབུམ་གྱིས། །མཛད་པ་ལྷ་ལྔའི་སྒྲུབ་ཐབས་སྦྱིན་སྲེག་གཉིས། །ལྷ་
ལྔའི་མངོན་རྟོགས་བསྡུས་པ་མཎྜལ་གྱི། །ཆོ་ག་རྣམས་ཀྱང་བདག་གིས་ཐོབ་པ་
ཡིན། །ལྷ་ལྔ་ལྷན་སྐྱེས་ལྷ་ལྔའི་དཀྱིལ་འཁོར་གྱི། །ཆོ་ག་སྨིན་བྱེད་དབང་གི་
སྒྲོན་ མ་ དང༌། །ཚོགས་ འཁོར་ ལྷ་ ལྔའི་ སྒྲུབ་ ཐབས་ འགྲོ་ བའི་ མགོན། །
འཕགས་པས་མཛད་པ་རྣམས་ཀྱང་ཐོས་པ་ཡིན། །དེ་གཞན་བླ་མ་ལྔ་བཅུ་པ་
ཡང་ཐོས། །ཆོས་རྗེ་རང་བྱུང་རྡོ་རྗེའི་ཞབས་པད་ལ། །གཏུགས་ནས་བཀའ་
ལུང་མན་ངག་ཞུས་པ་ལ། །ཆོས་རྗེ་ཉིད་ཀྱིས་མཛད་པའི་སངས་རྒྱས་ཀྱི། །
སྐྱེས་རབས་བསྡེབས་པ་ཐོག་མར་ཐོས་པ་ཡིན། །དེ་རྗེས་རྫོགས་པ་ཆེན་པོ་སྙིང་
ཐིག་གི ། དབང་བཞི་ཁྲིད་བཀའ་ཟབ་པོད་བཞི་དང་ནི། །སྙིང་ཐིག་བཀའ་
མའི་སྐོར་ཡང་བདག་ལ་གནང་། །ཨ་པ་དྷུ་ཏི་པ་ལ་བསྐུར་ཚུལ་གྱི། །དུས་ཀྱི་
འཁོར་ལོའི་དབང་གིས་བདག་སྨིན་བྱས། །སྒྲུབ་ཐབས་དཀྱིལ་ཆོག་གདམས་
སྐོར་རྣམས་དང་ནི། །ནང་དོན་རྩ་འགྲེལ་དམ་ཚིག་རྩ་འགྲེལ་དང༌། །གཞན་
ཡང་རྩིས་ཀྱི་བསྟན་བཅོས་ལ་སོགས་པ། །དྲུང་གི་བརྩམས་ཆོས་ཕྲན་ཚེགས་
ཕལ་ཆེར་ཐོས། །གེགས་སེལ་བཀའ་རྒྱ་མ་ལ་སོགས་པའོ། །ཨུ་རྒྱན་པ་ཡི་རྡོ་
རྗེའི་བསྙེན་སྒྲུབ་ཀྱང་། །ཕྱག་ལེན་ཞལ་གྱི་གདམས་པ་བཅས་པ་གནང་། །
དུས་འཁོར་རྒྱུད་འགྲེལ་བཅས་པའི་བཤད་ཀ་དང་། །མཚན་བརྗོད་འགྲེལ་པ་
པདྨ་དཀར་པོ་ཐོས། །ཆོས་སྐྱོང་མགོན་པོ་བེར་ནག་ཅན་དང་ནི། །ལྷ་མོར་
བཅས་པའི་སྒྲུབ་ཐབས་བདག་ལ་གནང༌། །ཆོས་རྗེ་ཉིད་ཀྱིས་མཛད་པའི་་་
དགྱེས་རྡོར་གྱི། །ཏི་ཀའི་སྟེང་ནས་བཤད་པ་རྒྱས་པ་དང་། །སྒྲུབ་ ཐབས་
དཀྱིལ་ཆོག་གཏོར་ཆོག་བཅས་པ་ཐོབ། །གཞན་ཡང་བདེ་མཆོག་སྡོམ་་་་་
འབྱུང་བའི་རྒྱུད། །དེ་ཡི་འགྲེལ་པ་པདྨ་ཅན་དང་ནི། །སྒྲུབ་ཐབས་དཀྱིལ་
353



ཆོག་ཕྲན་སྐོར་ལ་སོགས་དང༌། །བཅས་པ་མ་ལུས་བདག་གིས་ཐོས་པ་ཡིན།
བདེ་མཆོག་མཁའ་འགྲོ་རྒྱ་མཚོའི་རྒྱུད་དང་ནི། །དེ་ཡི་འགྲེལ་པ་གྲུ་གཟིངས་
སྒྲུབ་དཀྱིལ་སོགས། །ཕྲན་སྐོར་རྣམས་དང་བཅས་པ་བདག་གིས་ཐོབ། །
གཞན་ཡང་གསང་བ་འདུས་པ་མར་ལུགས་རྒྱུད། །དེ་ཡི་འགྲེལ་པ་མཐའ་དྲུག་
ཆེན་མོ་དང་། །གཞན་ཡང་སྒྲུབ་དཀྱིལ་ལ་སོགས་ཕྲན་སྐོར་རྣམས། །མ་ལུས་
རྫོགས་པར་བདག་གིས་ཞུས་པ་ཡིན། །དོ་ཧ་སྐོར་གསུམ་ཐུན་འཇོག་ཤམ་བུ་
ཅན། །མཐའ་བཞི་ཆོས་འཁོར་ཆོས་དྲུག་ཤམ་བུ་ཅན། །ཕྱག་ན་རྡོ་རྗེ་ཁྱུང་
གི་ཤམ་བུ་ཅན། །རྒྱལ་བ་རྒྱ་མཚོ་རིག་འཛིན་ཤམ་བུ་ཅན། །དེ་ལ་སོགས་པ་
སྐུ་གསུམ་ངོ་སྤྲོད་ཁྲིད། དེ་དག་ཐམས་ཅད་བདག་ལ་གནང་བ་ཡིན། །
གཞན་ཡང་ཀརྨ་པཀྱིས་མཛད་པ་ཡི། །གདམས་ངག་རྒྱ་མཚོ་མཐའ་ཡས་དེ་
བཞིན་དུ། །ཟབ་རྒྱས་རྒྱ་མཚོ་མཐའ་ཡས་ཟབ་ཆོས་སྐོར། །འཁོར་ལོ་སྔ་མ་
ལ་སོགས་ཀུན་ཀྱང་གནང་། གཟེར་ལྔ་དང་ནི་གེགས་སེལ་བཀའ་རྒྱ་མ། །དེ་
ལས་གཞན་པ་རླུང་ལྔ་གེགས་སེལ་དང་། རླུང་སེམས་གནད་ཀྱི་ལྡེ་མིག་རྣམས་
ཀྱང་གནང་། །སྒྲོལ་མ་ཡིད་བཞིན་འཁོར་ལོའི་མངོན་རྟོགས་སོགས། །ཆོས་
སྐོར་རྣམས་ཀྱང་བདག་ལ་གནང་བ་ཡིན། །གཞན་ཡང་དུས་གསུམ་མཁྱེན་
པས་མཛད་པ་ཡི། །རྨི་ལམ་འབྲེལ་པ་གསུམ་ལྡན་མ་ཡང་གནང་། །གཏུམ་
མོ་ལ་བར་མ་དང་བླ་མ་ཡི། །གཏུམ་མོ་དང་ནི་གཏུམ་མོ་འཇུག་ཐབས་་་་་
གསུམ། །གཏུམ་མོ་གངས་ཀྱི་སེང་ཆེན་མ་དང་ནི། །མཆོག་གི་གཏུམ་མོ་
རྣམས་ཀྱང་བདག་ལ་གནང་། །ནད་གདོན་གསུམ་པ་གེགས་སེལ་ ཐོར་བུ་་་
རྣམས། །རྗེ་བཙུན་མ་ཡི་སྒྲུབ་ཐབས་བཅས་པ་གནང་། །ནཱ་རོ་ཆོས་དྲུག་རོ་
སྙོམས་སྒང་དྲིལ་དང་། །ཤྲཱི་སིང་ཧའི་དམར་ཁྲིད་རྣམས་ཀྱང་ཐོབ། གྲུ་ཡི་
ལུགས་ཀྱི་རྟག་པ་མཚན་འཛིན་བཅས། །གཞན་ཡང་རིན་ཆེན་སྙིང་སྒྲོན་རྒྱུད་
ཀྱི་སྐོར། །དོན་སྐོར་ལྔ་པ་ཞེས་སུ་གྲགས་པ་ཡི། །ཙི་ཙི་ཛཱ་ལའི་ནད་ལས་ཐར་
354



བྱེད་ པའི། །གདམས་ པ་ ཁྱད་ འཕགས་ རྣམས་ ཀྱང་ བདག་ ལ་ གནང་། །
གཞན་ཡང་འཆི་མེད་འབྲིང་པོར་གྲགས་པ་ཡི། །ལ་སྟོད་མགོན་པོ་ལས་བརྒྱུད་
འཁྲུལ་འཁོར་ནི། །སུམ་ཅུ་སོ་གཉིས་པ་ཡང་བདག་གིས་ཐོབ། །གཞན་ཡང་
ཨ་མ་ལབ་ཀྱི་སྒྲོན་མ་ཡི། །གཅོད་ཡུལ་བཀའ་བརྒྱུད་རིན་ཆེན་འཕྲེང་བའང་
ཐོས། །དེ་གཞན་རྫོགས་ཆེན་ཡང་གསང་བླ་མེད་ཀྱི། །གདམས་སྐོར་པད་མ་
འབྱུང་གནས་ཡབ་ཡུམ་ལུགས། །མཁའ་འགྲོ་སྙིང་ཐིག་ཞེས་སུ་གྲགས་པ་
ཡི། །དབང་དང་ངོ་སྤྲོད་གདམས་སྐོར་མ་ལུས་དང་། །འཇམ་དཔལ་གཤིན་
རྗེ་གཤེད་པོ་ཁྲོ་འདུས་ཀྱི། །རྒྱུད་དང་གདམས་པར་བཅས་པ་མ་ལུས་ཐོབ། །
མོན་མོ་ཙུག་རུམ་ནས་བྱུང་རྣམས་ཀྱང་ཐོས། །དེ་རྣམས་ཀུན་གྱི་ཆོས་ཀྱི་རྣམ་
གྲངས་ནི། །རང་རང་སོ་སོའི་དཀར་ཆག་ནང་ན་གསལ། །འཕགས་ པ་་་
དཀོན་མཆོག་བརྩེགས་པའི་མདོ་ལྔ་བཅུ། །དྲུང་ནས་མཛད་པའི་བསྡུས་དོན་
བཅས་པའང་ཐོབ། །དེ་ཡི་མདོ་གྲངས་ལྔ་བཅུ་ཐམ་པ་ནི། །དཀར་ཆག་ནང་
ན་གསལ་བས་འདིར་མ་བྲིས། །ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་དང༌། །
སྦྱོར་བ་གསུམ་གྱི་སྙིང་པོའི་ཁྲིད་ཀྱང་ཐོབ། །བཅུད་ལེན་གྱི་ནི་བེ་བུམ་ཆེན་མོ་
དང་། །དྲུང་གིས་མཛད་པའི་གེགས་སེལ་བཀའ་རྒྱ་མ། །ལ་སོགས་གདམས་
ཕྲན་ཁྱད་འཕགས་དུ་མ་དང་། །གཞན་ཡང་བྱམས་པའི་ཆོས་ལྔ་རྣམས་ཀྱང་
ཐོས། །མཆེད་གྲོགས་གོང་མ་རྟོགས་ལྡན་ཡེ་རྒྱལ་ལ། །རྫོགས་པ་ཆེན་པོ་ཡང་
གསང་བླ་མེད་ཀྱི། །བཅུ་བདུན་རྒྱུད་ཀྱི་བཀླག་ལུང་རྫོགས་པར་ཞུས། །དེ་
གཞན་སློབ་དཔོན་འདན་མ་བློ་བཟང་ལས། །སློབ་དཔོན་དཔའ་བོས་མཛད་
པའི་སྐྱེས་རབས་དང༌། །མཁའ་འགྲོ་རྒྱ་མཚོའི་རྒྱུད་ཀྱང༌ ཐོས་ པ་ཡིན། །
གདམས་ངག་རྒྱ་མཚོ་ལ་སོགས་གདམས་ཕྲན་འགའ། །ཐོས་ཤིང་གཞན་ཡང་
ཧེ་རུ་ཀ་ལ་ཡང་། །ངོ་བོ་ཉིད་མེད་པས་མཛད་བསྟན་བཅོས་ནི། །མདོ་སྡེ་
རྒྱུན་གྱི་འགྲེལ་པའང་ཐོས་པ་ཡིན། །གཞན་ཡང་བླ་མ་གཞོན་ནུ་རྒྱལ་པོ་་་་
355



ལས། །རྫོགས་ཆེན་གསང་སྐོར་དབང་གི་ངོ་སྤྲོད་དང༌། །རྒྱ་མཚོ་ཨར་གཏད་
བཅས་པ་བདག་གིས་ཐོབ། །སངས་རྒྱས་རང་ཆས་བསྟན་པ་བུ་གཅིག་་་་་་
དང༌། །སྙིང་གི་དགོངས་པ་ཐུགས་ཀྱི་མེ་ལོང་དང༌། །བཤད་རྒྱུད་ཐིག་ལེ་
ཀུན་གསལ་བཅས་པ་ཐོབ། །བ་ལམ་བླ་མ་རིན་ཆེན་ཤེས་རབ་ལ། །གྲུབ་
ཐོབ་ཆེན་པོ་མི་ཏྲ་ཛོ་གི་ནས། །བརྒྱུད་པའི་དབང་བཀའ་བརྒྱ་དང་རྩ་བརྒྱད་
ཞུས། །དེ་ཡི་ཆོས་སྐོར་ཕྲེང་བ་སྐོར་ལྔ་ནི། །དཀྱིལ་ཆོག་ཆོ་ག་རྡོ་རྗེ་ཕྲེང་བ་
དང༌། །དེ་བཞིན་མངོན་རྟོགས་མུ་ཏིག་ཕྲེང་བ་དང༌། །སྦྱིན་སྲེག་འོད་ཕྲེང་
རྐང་གྲངས་རིན་ཆེན་ཕྲེང༌། །དཔེ་བྲིས་དཀྱིལ་འཁོར་ཕྲེང་བ་རྣམས་དང་་་་
ནི། །དེ་དག་རྫོགས་རིམ་སེམས་ཉིད་ངལ་གསོ་བའི། །གདམས་པ་རྩ་བ་
འགྲེལ་པ་བཅས་པ་ཐོབ། །བརྒྱ་རྩ་བརྒྱད་ཀྱི་ཆོ་གའི་རྣམ་གྲངས་ནི། །རྐང་
གྲངས་རིན་ཆེན་ཕྲེང་བའི་ནང་ན་གསལ། །བླ་མ་ཀུན་མཁྱེན་ཀུན་དགའ་དོན་
གྲུབ་ཀྱི། །དྲུང་དུ་བཀའ་ལུང་མན་ངག་ཞུས་པ་ལ། །དུས་ཀྱི་འཁོར་ལོའི་
དབང་བཀའ་འགྲེལ་པ་དང་། །རྗེས་སུ་མཐུན་པར་ཤིན་ཏུ་རྒྱས་པར་ཞུས། །
ཨུ་རྒྱན་པ་ཡི་ཞལ་གཟིགས་ཚོགས་བདག་གི ། རྗེས་གནང་ཡང་ནི་ཞོར་ལ་ཞུས་
པ་ཡིན། །རྒྱུད་ཀྱི་བཤད་པ་ཆོས་རྗེ་སྙེ་མདོ་པས། །མཛད་པའི་ཏི་ཀའི་སྟེང་
ནས་ཐོབ་པ་ཡིན། །འགྲེལ་པ་དྲི་མེད་འོད་ལ་བཀླག་ལུང་མཛད། །སྦྱོར་དྲུག་
ཁྲིད་ལུང་དང་ནི་རྩ་རྒྱུད་ལས། །བཀོལ་བ་དུམ་བུའི་རྒྱུད་ནི་དབང་མདོར་
བསྟན། །དེ་གཞན་བླ་མའི་ཡོན་ཏན་ཡོངས་བཟུང་རྒྱུད། །མཁའ་འགྲོ་གླུ་
གར་ཚོགས་མཆོད་རོལ་པ་བཞི། །དུམ་བུ་རྒྱུད་དུ་གྲགས་པ་བཞི་པོ་དང་། །
དུས་འཁོར་བསྟོད་པ་རྒྱུན་ཆགས་རྣམས་ཀྱང་ཐོས། །གཞན་ཡང་ཤེའུ་ལོ་ཙཱས་
བསྒྱུར་བ་ཡི། །དུས་ཀྱི་འཁོར་ལོའི་དབང་བཞི་ཡོངས་རྫོགས་ཞུས། །ཆོས་རྗེ་
རང་བྱུང་རྡོ་རྗེ་ལས་བརྒྱུད་པའི། །བདེ་མཆོག་མཁའ་འགྲོ་རྒྱ་མཚོའི་དབང་
རྫོགས་ཞུས། །གཞན་ཡང་གསང་བ་འདུས་པ་འཕགས་སྐོར་དབང༌། །རིམ་
356



ལྔའི་ཁྲིད་དང་བཅས་པ་བདག་གིས་ཞུས། །འཇམ་དཔལ་གཤིན་རྗེ་དགྲ་ནག་
གདོང་དྲུག་གི ། དབང་རྒྱུད་གདམས་སྐོར་ལ་སོགས་བཅས་པ་རྣམས། །མ་
ལུས་རྫོགས་པར་བདག་གིས་ཞུས་པ་ཡིན། དེ་བཞིན་གཤིན་རྗེ་གཤེད་དམར་
རྒྱུད་དང་ནི། །གཤེད་དམར་ལྷན་སྐྱེས་ཆོས་སྐོར་རྣམས་ཀྱང་ཞུས། །བདེ་
མཆོག་བཅུ་གསུམ་མ་ཡི་དབང་བཀའ་དང༌། །གདམས་སྐོར་མ་ལུས་པ་ཡང་
བདག་གིས་ཐོབ། །གཤེད་དམར་བཅུ་གསུམ་མ་དང་ལྷ་ལྔ་ཡི། །དབང་དང་
གདམས་སྐོར་ཐམས་ཅད་རྫོགས་པར་ཞུས། །གསང་འདུས་བཤད་རྒྱུད་གཉིས་
མེད་རྣམ་རྒྱལ་གྱི། །དབང་བཀའ་གསང་ཆེན་རིགས་བསྡུས་ཆེན་པོ་ནི། །
དཔལ་ལྡན་བླ་མ་དམ་པ་ཉིད་ལ་ཞུས། །རྒྱུད་ཀྱི་ལུང་ནི་སློབ་དཔོན་མགོན་པོ་
དཔལ། །ལུང་མང་པོ་ཞེས་གྲགས་ པ་དེ་ལ་ཞུས། །ལོ་ཙཱ་ གྲགས་པ་རྒྱ་་་་
མཚན་ལས་བརྒྱུད་པ། །མི་གཡོ་བླ་མེད་དབང་བསྐུར་རྒྱུད་བཅས་ཐོབ། །
གཞན་ཡང་ངན་སོང་སྦྱོང་རྒྱུད་བཤད་བཀའ་དང་། །འཇིག་རྟེན་འདས་པའི་
དཀྱིལ་འཁོར་དྲུག་དང་ནི། །དེ་བཞིན་འཇིག་རྟེན་པ་ཡི་དཀྱིལ་འཁོར་དྲུག །
དེ་ལྟར་དཀྱིལ་འཁོར་བཅུ་གཉིས་དབང་བཀའ་ ཐོབ། །དེ་གཞན་ཞི་བྱེད་་་་
བརྒྱུད་མ་ཕྱི་མ་ཡི། །དབང་བཀའ་ལམ་ལྔ་ལམ་གསུམ་ཐུན་མོང་དང་། །
བདེ་གཤེགས་བཅུ་གཉིས་བདུད་རྩི་བུམ་ཆུང་དང༌། །རྟེན་འབྲེལ་ཁང་འཇུག་
ཆོས་སྐྱོང་ཨ་ གྷོ་ར། །ཡོན་བདག་ཨ་རྩིའི་རྗེས་གནང་བཅས་པ་ཞུས། །དེ་
དག་ཆོས་སྐོར་མདོ་རྒྱུད་ལག་ལེན་བཅས། །དེ་བཞིན་བཀའ་བབ་སྙན་བརྒྱུད་
བཅས་པ་དང༌། །དྲི་མེད་ཕྲ་ཐིག་ཞིབ་མོ་དར་ཚག་བཅས། །མ་ལུས་རྫོགས་
པར་བདག་གིས་ཞུས་པ་ཡིན། །དེ་ལས་གཞན་ཡང་ཆོས་རྗེ་རྒོད་ཚང་པའི། །
བླ་མ་མོས་གུས་རྒྱུ་འབྲས་རྟེན་འབྲེལ་གྱི། །བྱིན་རླབས་ཐུན་མོང་མ་ཡིན་པ་
ཡང་ཞུས། །མར་པ་ལོ་ཙཱའི་ཁྱད་ཆོས་ཤོག་དྲིལ་བཞི། །ཕྱག་རྒྱ་ཆེན་པོ་བར་
དོ་བློ་གཅོད་དང། །རྩ་རླུང་དྲ་མིག་འཕོ་བ་སྤྱི་བརྡོལ་མ། །དེ་དག་རྣམས་
357



ཀྱང་ཕྱག་ལེན་བཅས་པ་ཞུས། །དེ་ལས་གཞན་ཡང་རྗེ་བཙུན་རས་ཆུང་་་་་
ལུགས། །སྙན་བརྒྱུད་ཡིད་བཞིན་ནོར་བུ་གསུམ་དུ་གྲགས། །ཡབ་བཀའ་
ཡུམ་བཀའ་མ་ལུས་རྫོགས་པར་ཞུས། །གཞན་ཡང་རྡོ་རྗེ་ཕུར་པ་ལྷ་ནག་་་་
མའི། །ཞལ་མཐོང་བརྒྱུད་པ་མ་ཆད་པ་ཡི་དབང་། །བཀའ་ལུང་གདམས་
པར་བཅས་པ་བདག་གིས་ཐོབ། །སོ་ནས་བརྒྱུད་པའི་ཡང་དག་མེ་གཅིག་
མ། །དབང་བཞིའི་ཆུ་བོ་མ་ཆད་པ་ཡི་བཀའ། །ལག་ལེན་བཅས་པ་དང་ནི་
ཚེ་སྒྲུབ་ཀྱི། །སྒྲུབ་ཀ་རྣམས་ཀྱང་བདག་གིས་ཐོབ་པ་ཡིན། །གཞན་ཡང་
འདུས་པ་མདོ་ཡི་དབང་བཀའ་ལ། །ཕྱི་དབང་རྒྱུད་ཀྱི་ཆུ་བོ་བཅུ་ལ་ནི། །
ནང་ཚེགས་ཕྱེ་ན་བརྒྱ་དང་རྩ་བརྒྱད་ཡོད། །ནང་དབང་འདུས་པའི་ཆུ་བོ་བཅུ་
གཅིག་ལ། །ནང་ཚེགས་ཕྱེ་ན་དྲུག་བརྒྱ་དང་ཡང་དྲུག སྒྲུབ་དབང་གྲགས་
པའི་ཆུ་བོ་བཅུ་བཞི་ལ། །ནང་ཚེགས་ཕྱེ་ན་བརྒྱ་དང་བཅོ་ལྔ་ཡོད། །གསང་
དབང་རྫོགས་པའི་ཆུ་བོ་གཉིས་པོ་ལ། །ནང་ཚེགས་མེད་ཕྱིར་དེ་ལྟར་ཀུན་དྲིལ་
བས། །འདུས་པ་ཆེན་པོ་མདོ་ཡི་དབང་ལ་ནི། །དབང་གི་རྣམ་གྲངས་བརྒྱད་
བརྒྱ་སོ་གཅིག་ཡོད། །དེ་དག་མ་ལུས་བདག་གིས་རྫོགས་པར་ཞུས། །བླ་མ་
རྟོགས་ལྡན་དོན་གྲུབ་ཡེ་ཤེས་ལ། །བདེ་བ་ཤཱནྟི་པ་ཞེས་གྲགས་པ་ཡི། • །རོལ་
པའི་ཁྲོ་བོ་སྙམ་པའི་དབང་བཞི་ཞུས། །དེ་ཡི་ཆོས་སྐོར་ཆོས་སྣ་བཅོ་བརྒྱད
་ཡོད། །གཞན་ཡང་བདེ་མཆོག་ལྷན་ཅིག་སྐྱེས་པ་ཡི། །དབང་བཞི་ཡོངས་
རྫོགས་དེ་ཡི་ཆོས་སྐོར་ནི། །སེང་གདོང་མཁའ་འགྲོས་སིང་ཧ་ཀཱི་རྟི་ལ། །
གསུངས་པའི་རྡོ་རྗེའི་ཚིག་རྐང་བཞི་དང་ནི། །དེ་ཡི་གདམས་སྐོར་བཅས་པ་
བདག་གིས་ཐོབ། །གཞན་ཡང་འགྲོ་བའི་མགོན་པོ་གཡུ་བྲག་པ། །སྐྱེ་མེད་
ཞང་གི་རྣམ་ཐར་བཀའ་རྒྱ་མ། །བཞི་ཡི་ནང་ནས་ལྷ་ས་མ་ཡི་དབང༌། །རྣམ་
ཐར་ཞལ་གདམས་ལ་སོགས་གདམས་སྐོར་བཅས། །མ་མོ་ཆེན་མོའི་སྒོམ་གྱི་
ཁྲིད་ལུང་དང་། །ཕྱག་ལེན་བཅས་པའང་བདག་ལ་ཐོབ་པ་ཡིན། །གཞན་
358



ཡང་གུ་རུ་ཆོས་དབང་ལས་བརྒྱུད་པའི། །པདྨ་བཅུད་བསྡུས་དབང་གི་ཆུ་བོ་
བཞི། །ཡོངས་སུ་རྫོགས་པ་དེ་ཡི་གདམས་སྐོར་བཅས། །དེ་དག་རྣམས་ཀྱང་
བདག་གིས་རྫོགས་པར་ཐོབ། །པཎ་ཆེན་བུ་སྟོན་རིན་ཆེན་གྲུབ་ལ་ཡང་། །
དུས་འཁོར་ཤོང་འགྱུར་སྟེང་ནས་མཁན་ཆེན་པའི། །ཡིག་ཆ་བཏབ་པའི་སྟེང་
ནས་ ཚར་ གཅིག་ ཐོབ། ། སྒྲ་ ཡི་ བསྟན་ བཅོས་ མཚམས་ སྦྱོར་ ལྔ་ པ་ བསླབ།
མཚན་བརྗོད་འགྲེལ་པ་ཉི་མ་དཔལ་ཡེས་ཀྱིས། །མཛད་པ་དེ་དང་འགྲེལ་ཆུང་
པདྨ་ཅན། །རྩ་རྒྱུད་དུམ་བུ་བཞི་ཡི་དང་པོ་ཐོས། །སཱདྷུ་པུ་ཏྲའི་སྒྲུབ་ཐབས་
ཆེན་མོ་དང་། །ཡན་ལག་བཞི་པ་ར་ལུགས་པ་ཡང་ཐོབ། །མདོར་བསྡུས་
དང་པོའི་འགྲེལ་པ་པཎྜི་ཏ། །མི་གཡོ་སྙིང་པོས་མཛད་པ་དེ་ཡང་ཐོས། །
མན་ལུང་གུ་རུས་མཛད་པའི་སྦྱོར་དྲུག་དང༌། །རིམ་ལྔའི་ཁྲིད་དང་སྒྲུབ་ཐབས་
རྒྱ་མཚོ་ཐོས། །བླ་མ་འབྲོམ་སྟོན་སེང་གེ་རྒྱལ་མཚན་ལ། །གསང་བ་འདུས་
པ་རྩ་རྒྱུད་ཕྱི་མར་བཅས། །ཁྱད་པར་དེ་དག་རྣམས་ཀྱི་བཤད་པའི་རྒྱུད། །
རྡོ་རྗེ་ཕྲེང་བ་དགོངས་པ་ལུང་བསྟན་དང་། །ལྷ་མོ་བཞིས་ཞུས་ཡེ་ཤེས་ཀུན་
ལས་བཏུས། །རྩ་རྒྱུད་འགྲེལ་པ་སྒྲོན་གསལ་ཞེས་བྱ་བ། །སློབ་དཔོན་ཟླ་བ་
གྲགས་པས་མཛད་པའང་ཐོས། །དེ་ལས་གཞན་ཡང་གསང་འདུས་ཕྲེང་སྐོར་
ལ། །ཀླུ་སྒྲུབ་སྙིང་པོས་མཛད་པའི་སྒྲུབ་ཐབས་ནི། །མདོར་བྱས་མདོར་་་
བསྲེས་དཀྱིལ་འཁོར་ཆོ་ག་དང༌། །ཉི་ཤུ་པ་དང་ཚོགས་འཁོར་རིམ་པ་་་་་
དང་། །སེམས་འགྲེལ་ཆེ་ཆུང་བྱང་སེམས་རྣམ་བཤད་དང༌། །སྒྲུབ་ཐབས་
རྣམ་གཞག་རིམ་པ་རྫོགས་རིམ་ནི། །རིམ་ལྔའི་ཁྲིད་ལུང་རྣམས་ཀྱང་བདག་
གིས་ཐོབ། །སློབ་དཔོན་ནག་པོ་སྤྱོད་པས་མཛད་པ་ཡི། །རྡོ་རྗེ་སེམས་དཔའི་
མཆོད་ཆོག་དེ་ལས་གཞན། །ཨཱརྱ་དེ་བའི་སྤྱོད་བསྡུས་སྒྲོན་མ་དང་། །མངོན་
རྟོགས་རྒྱན་དང་སེམས་ཀྱི་སྒྲིབ་སྦྱོང་དང་། །བདག་བྱིན་རླབས་དང་མངོན་
པར་བྱང་ཆུབ་རིམ། །འཇམ་དཔལ་གྲགས་པས་མཛད་པའི་སྙིང་པོ་རྒྱན། །
359



འཕགས་པས་མཛད་པའི་སྦྱིན་སྲེག་ཆོ་ག་བཅས། །དེ་དག་མ་ལུས་བདག་གིས་
ཐོས་པ་ཡིན། གཞན་ཡང་གསང་འདུས་ལུས་དཀྱིལ་དབང་བཀའ་ཐོབ། །
གསང་འདུས་ཡེ་ཤེས་ཞབས་ལུགས་དབང་གི་བཀའ། །གཙུག་ཏོར་འཁོར་་
ལོས་སྒྱུར་བའི་རིག་གཏད་བཅས། །ཁྲོ་བོ་བཅུ་ཡི་ བཟླས་ལུང་རྣམས་ཀྱང
་ཐོབ། །གསང་འདུས་ཡེ་ཤེས་ཞབས་ལུགས་སུ་གྲགས་པ། །བཅུ་གསུམ་མ་ཡི་
དབང་དང་སྒྲུབ་ཐབས་དང༌། །གཏོར་མའི་ཆོ་ག་བཅས་ པ་བདག་གིས་་་་
ཐོབ། །གཞན་ཡང་གསང་འདུས་གཉོས་ལུགས་དབང་བཀའ་དང༌། །འབྲི་
མཚམས་ཞང་ལོ་ཤེས་རབ་བླ་མ་ལས། ། །བརྒྱུད་པའི་དབང་བཀའ་ཕྱག་ལེན་
བཅས་པ་ནི། གཅེན་ལུགས་ གཅུང་ལུགས་གཉིས་ཀ་བདག་གིས་ཐོབ། །
གཞན་ཡང་དགྲ་ནག་ཞང་ལུགས་དབང་བཀའ་ནི། །དྲག་པོའི་རྗེས་གནང་
གདམས་སྐོར་བཅས་པ་ཐོབ། །དེ་ཡི་ཆོས་སྐོར་རྩ་རྒྱུད་ལེའུ་ནི། །བཅོ་བརྒྱད་
པ་དང་འགྲེལ་པ་ ཤཱནྟི་པས། །མཛད་པ་རིན་ཆེན་སྒྲོན་མེ་ཡང་ནི་ཐོས། །
དཔལ་འཛིན་གྱིས་མཛད་འགྲེལ་པ་ལྷན་སྐྱེས་གྲུབ། །ལ་ལི་ཏས་མཛད་དཀྱིལ་
ཆོག་རིན་ཆེན་འབྱུང་། །དེ་ཡི་མཆོད་རྟེན་བཅའ་བའི་ཆོ་ག་དང༌། །མར་མེ་
མཛད་ཀྱིས་མཛད་པའི་སྒྲུབ་ཐབས་ནི། །ཀུ་མུད་ཁ་ཕྱེ་སྲུང་འཁོར་ཆིག་ཆོད་
ནི། །ཉི་ཤུ་པ་དང་སྦས་གཅོད་རྣམ་པར་འཕེལ། །སློབ་དཔོན་ཀླུ་ཡི་བྱང་
ཆུབ་ཀྱིས་མཛད་པའི། །གཙོ་བོ་རྐྱང་པའི་སྒྲུབ་ ཐབས་སྙན་ཆུང་མ། །ཡི་
དྭགས་རྒྱལ་པོའི་ཆོ་ག་ཞིབ་མོ་དང༌། །ཞང་ལོས་མཛད་པའི་རྫོགས་རིམ་རིམ་
བཞི་ལ། །རབ་གནས་ཞི་རྒྱས་དྲག་པོའི་སྦྱིན་སྲེག་གསུམ། །རྡོ་རྗེ་རྩེ་མོ་ལྷ་རྗེ་
དར་མ་ཡིས། །མཛད་པའི་འཁྲུལ་འཁོར་ལག་ལེན་རྣམས་ཀྱང་ཤེས། །སྒྲུབ་
དཀྱིལ་ལ་སོགས་འཛིམས་པ་རིན་ཤེས་མཛད། །དེ་དག་རྣམས་ཀྱང་བདག་
གིས་མཐོང་ཞིང་ཐོས། །གཞན་ཡང་འཇིགས་བྱེད་སྐྱོ་སྟོན་ལོ་ཙཱའི་ལུགས། །
དབང་བཀའ་དྲག་པོའི་རྗེས་གནང་བཅས་པ་ཞུས། །དེ་ཡི་ཆོས་སྐོར་སྐྱོ་ལོས་
360



15
CH
མཛད་པ་ཡི། །དྲག་པོའི་ལས་བདུན་ཞི་བའི་ལས་བདུན་དང༌། འཛིམས་པ་
རིན་ཤེས་བླ་མ་འཕགས་པ་ཡིས། །མཛད་པའི་སྒྲུབ་དཀྱིལ་ལ་སོགས་རྣམས་
ཀྱང་ཐོས། གཞན་ཡང་འཇིགས་བྱེད་བ་རི་ལུགས་ཀྱི་དབང་། །གདམས་
སྐོར་བཅས་པ་རྣམས་ཀྱང་བདག་གིས་ཐོབ། །འཇིགས་བྱེད་ར་ལུགས་ས་སྐྱ་པ་
ལས་ནི། །བརྒྱུད་པའི་དབང་ཡང་བདག་གིས་ཐོས་པ་ཡིན། །འཇིགས་བྱེད་
ར་ལུགས་ས་ཕྱག་མཚན་སུམ་ཅུ་བཞི། །དེ་ཡི་ལས་ཚོགས་ཀྱང་ནི་སུམ་ཅུ་་
བཞི། །དེ་དག་རྣམས་ཀྱི་སྔགས་ཀྱི་རྗེས་གནང་ཐོབ། །ཁྱོ་བོ་རེག་ཚིག་ལྷ་
དགུའི་དབང་བཀའ་དང་། །ཡབ་ཡུམ་སྒྲུབ་ཐབས་དབང་ཆོག་གཏོར་ཆོག་
དང་། །སྦྱིན་སྲེག་ལ་སོགས་ཆོས་སྐོར་མ་ལུས་ཐོབ། །སངས་རྒྱས་ཐོད་པ་ཉི་
ཤུ་རྩ་ལྔའི་དབང། །རྒྱུད་ཀྱི་ལུང་དང་བཅས་པ་བདག་གིས་ཐོབ། །གཞན་
ཡང་དགྱེས་པ་རྡོ་རྗེ་ས་ལུགས་སྐོར། །རྩ་རྒྱུད་བརྟག་གཉིས་ལེའུ་ཉི་ ཤུ་་་་་
གསུམ། །བཤད་རྒྱུད་རྡོ་རྗེ་གུར་དང་སམྦུ་ཊི། །ཕྱི་མའི་རྒྱུད་དང་བཅས་པ་
བདག་ གིས་ ཐོབ། །དབང་ བསྐུར་ རྒྱས་ པ་ ཨཋའི་ བཟླས་ ལུང་ སོགས། །
གདམས་སྐོར་བཅས་པ་བདག་གིས་ཐོབ་པ་ཡིན། །སློབ་དཔོན་མཚོ་སྐྱེས་རྡོ་རྗེ་
ལས་བརྒྱུད་པའི། །དགེས་རྡོར་ནས་གླིང་མ་ཡི་དབང་ཡང་ཐོབ། །རྡོ་རྗེ་སྙིང་
པོས་མཛད་པའི་བསྟོད་འགྲེལ་དང༌། །ཤཱནྟི་པས་མཛད་འགྲེལ་པ་མུ་ཏིག་ཕྲེ
ང་། །ནཱ་རོ་པས་མཛད་ནཱ་རོ་འགྲེལ་ཆེན་དང་། །སྐབས་འགྲེལ་བརྒྱུད་དང་
གཞན་ཡང་ཀ་ཡས་ཏ། །བགྲེས་པོས་མཛད་པའི་འགྲེལ་པའང་བདག་གིས་
ཐོས། བྷ་བ་ལྷས་མཛད་རྣམ་པར་འགྲེལ་པ་དང་། །མི་ཐུབ་ཟླས་མཛད་ཀུ་
མུ་ད་ཡང་ཐོས། དགེས་རྡོར་ལུས་ཀྱི་དཀྱིལ་འཁོར་དབང་བཀའ་དང་། དེ་
བཞིན་དགྱེས་རྡོར་ནག་པོ་པ་ཡི་ལུགས། །མཁའ་འགྲོ་རྡོ་རྗེ་གུར་གྱི་རྒྱུད་ལས་
ནི། །གསུངས་པའི་དབང་བཀའ་ས་ལུགས་རྔོག་ལུགས་གཉིས། །དེ་བཞིན་
བདག་མེད་མ་ཡི་བྱིན་རླབས་ཀྱང་། །ས་རྔོག་གཉིས་ཀའི་ལུགས་ཀྱང་ཐོབ་པ་ཡི
361



ན། །མཁའ་འགྲོ་ཀུན་ཏུ་སྤྱོད་པའི་རྒྱུད་ཀྱང་ཐོས། །བདེ་མཆོག་ནག་པོ་པ་
དང་ལོ་ཧི་པ། །གཉིས་ཀའི་ལུགས་ཀྱི་དབང་ཡང་བདག་གིས་ཐོབ། །ས་སྐྱ་
ལུགས་ཀྱི་དྲིལ་བུ་པ་ཡི་དབང་། །རིམ་ལྔའི་བྱིན་རླབས་ཁྲིད་ལུང་དང་བཅས་
ཐོབ། །དེ་བཞིན་ལྷ་ལྔ་དྲིལ་བུ་ པ་ཡི་དབང་། །དྲིལ་བུ་པས་མཛད་སྒྲུབ་་་
ཐབས་བཅས་པ་ཐོབ། །བདེ་མཆོག་བཤད་རྒྱུད་རྡོ་རྗེ་མཁའ་འགྲོ་ཡི། །རྒྱུད་
དང་དབང་བཀའ་བཅས་པ་བདག་གིས་ཐོབ། །ཨ་བྷི་དྷ་ན་ཧེ་རུ་སྔོན་འབྱུང་
དང་། །མཁའ་འགྲོ་ཀུན་སྤྱོད་དེ་ལས་གཞན་པ་ཡི། །རྣལ་འབྱོར་མ་བཞི་ཁ་
སྦྱོར་རྒྱུད་ཀྱང་ཐོབ། །ཕག་མོ་མངོན་འབྱུང་རྒྱུད་དང་དབང་བཀའ་ནི། །
སྒྲུབ་ཐབས་ལས་ཚོགས་བཅས་པ་རྣམས་ཀྱང་ཐོས། །བདེ་མཆོག་ཇོ་བོ་ལུགས་
སུ་གྲགས་པ་ཡི། །བཅུ་གསུམ་མ་ཡི་དབང་བཀའ་སྒྲུབ་དཀྱིལ་བཅས། །ལོ་ཧི་
པ་ཡི་བདེ་མཆོག་བཅུ་གསུམ་མ། །དེ་ཡི་དབང་བཀའ་ཡང་ནི་ཐོབ་པ་་་་་་
ཡིན། །བདེ་མཆོག་ལྷན་སྐྱེས་དྲིལ་བུ་པ་ཡི་ལུགས། །བྱིན་རླབས་བཀའ་དང་
སྒྲུབ་ཐབས་བཅས་པ་ཐོབ། །གཞན་ཡང་བདེ་མཆོག་རྡོ་རྗེ་དྲིལ་བུ་པ། །ཁ་
ཆེ་པཎ་ཆེན་ལུགས་ཀྱང་ཐོབ་པ་ཡིན། །བདེ་མཆོག་སྡོམ་འབྱུང་གི་ནི་དབང་
བཀའ་དང༌། །རྒྱུད་འགྲེལ་མན་ངག་བཅས་པ་རྣམས་ཀྱང་ཐོབ། །རྡོ་རྗེ་ཨཱ་
རལླི་དང་རི་གི་རལླི། །རྙོག་མ་མེད་པའི་རྒྱུད་དང་ར་ལླི་ཉི་ཤུ་བཞི། །དེ་ལྟར་
བདེ་མཆོག་ར་ལིའི་རྒྱུད་སྡེ་ནི། །ཉི་ཤུ་རྩ་བདུན་རྣམས་ཀྱང་བཀླགས་ལུང་
ཐོབ། །དེ་གཞན་ཕྱག་རྒྱ་ཆེན་པོ་ཐིག་ལེའི་རྒྱུད། །ཡེ་ཤེས་སྙིང་པོའི་རྒྱུད་
དང་དེ་བཞིན་དུ། །ཡེ་ཤེས་ཐིག་ལེའི་རྒྱུད་དང་དེ་ཁོ་ན། །ཉིད་དུ་ངེས་པ་
སྒྲོན་མའི་རྒྱུད་དང་ནི། །གསང་བ་མཛོད་ཀྱི་རྒྱུད་ཀྱི་བཀླགས་ལུང་ཐོབ། །ནཱ་
རོ་མཁའ་སྤྱོད་མེ་ཁྲི་མཁའ་སྤྱོད་དང་། །གཉིས་ཀ་ལྷ་རེ་མ་ཡི་བྱིན་རླབས་་
ཐོབ། །གཞན་ཡང་ཕག་མོ་གཞུང་དྲུག་བྱིན་རླབས་ཀྱི། །བཀའ་དང་་་་
གདམས་སྐོར་རྣམས་ཀྱང་ཐོས་པ་ཡིན། །མེ་ཏྲི་ལུགས་ཀྱི་གདམ་ཆོག་བཅུ་
362



གསུམ་མའི། །དབང་བཀའ་གཞན་ཡང་གྲུབ་རྙིང་ནས་བྱུང་བའི། །བཅུ་
གསུམ་མ་ཡི་དབང་ཡང་བདག་གིས་ཐོས། །སངས་རྒྱས་མཉམ་སྦྱོར་རྒྱུད་ཀྱི་
དབང་ཀ་ནི། །ཞི་ཁྲོ་གཉིས་དང་དེ་ཡི་ཆོས་སྐོར་ལ། །ཀུ་ཀུ་རཱ་ཙའི་གསང་
དོན་བཀོད་པ་དྲུག ། བདེ་བ་སྤྱོད་པས་མཛད་པའི་སྒྲུབ་དཀྱིལ་བཅས། །མ་
ལུས་རྫོགས་པར་བདག་གིས་ཐོབ་པ་ཡིན། །བརྟག་པ་བཅུ་པ་སངས་རྒྱས་་
མཉམ་སྦྱོར་རྒྱུད། །དེ་ཡི་ཕྱི་མ་ཕྱི་མའི་ཕྱི་མ་དང༌། །ཟླ་གསང་ཐིག་ལེ་རྡོ་རྗེ་
བདུད་རྩིའི་རྒྱུད། །རྡོ་རྗེ་ལུ་གུ་རྒྱུད་ཀྱི་རྒྱུད་ཀྱང་ཐོས། །མ་ཧཱ་མཱ་ཡཱའི་དབང་
བཀའ་རྒྱུད་དང་ནི། །ནག་པོ་པས་མཛད་འགྲེལ་པ་དྲན་པ་མ། །ཤཱནྟི་པས་
མཛད་འགྲེལ་པ་ཡོན་ཏན་ལྡན། །ཀུ་ཀུ་རི་པའི་སྒྲུབ་ཐབས་ཆུང་བ་དང༌། །
རྡོ་རྗེ་སེམས་དཔའི་སྒྲུབ་ཐབས་ལ་སོགས་པ། །གཞུང་ཆུང་དྲུག་དང་བློ་བཟང་
སྙིང་པོ་ཡི། །རྫོགས་རིམ་དེ་ཉིད་ངེས་པ་ལ་སོགས་པ། །ཕྲན་བུར་བཅས་པ་
རྣམས་ཀྱང་ཐོབ་པ་ཡིན། །ཕག་མོ་ཤེས་རབ་སྣང་བའི་བྱིན་རླབས་བཀའ། །
ཀངྐ་སྦྱིན་གྱིས་མཛད་པའི་སྒྲུབ་ཐབས་དང་། །བསྟོད་པར་བཅས་པའ་་་་
བདག་གིས་ཐོབ་ཅིང་ཐོས། །རྡོ་རྗེ་གདན་བཞིའི་རྩ་རྒྱུད་ཆེན་པོ་ནི། །རབ་
བྱེད་བཅུ་དྲུག་པ་དང་བཤད་པའི་རྒྱུད། །མརྦ་ཨོཾ་ ཤ་ཡང་དག་བསྡུས་སྦྱོར་
དང༌། །སྙིང་པོ་མདོར་བསྡུས་ལ་སོགས་ཆོས་སྐོར་རྣམས། །དབང་དང་་་་
གདམས་པར་བཅས་པ་བདག་གིས་ཐོབ། །རྣལ་འབྱོར་དབང་བསྐུར་བ་ཡང་
བདག་གིས་ཐོབ། །སྒྲོལ་མ་མངོན་འབྱུང་རྒྱུད་ནས་གསུངས་པ་ཡི། །ལྷ་
ཚོགས་བཅུ་བདུན་དབང་དང་གདམས་སྐོར་བཅས། །གཞན་ཡང་སྒྲོལ་མ་་
ལུས་དཀྱིལ་དབང་ཡང་ཐོབ། །རྡོ་རྗེ་གུར་གྱི་རྗེས་སུ་འབྲངས་པ་ཡི། །སྒྲོལ་
མ་བཅུ་གཅིག་མ་ཡི་དབང་དང་ནི། །ཨོ་ཌི་ཡ་ན་ཉེར་ལྔ་མ་ཡི་དབང་། །པ་
ར་ཤི་ཏའི་ལམ་སྐོར་རྣམས་དང་བཅས། །དེ་དག་རྣམས་ཀྱང་བདག་གིས་ཐོབ་
པ་ཡིན། །མཆོག་གི་སྒྲོལ་མ་རལ་གཅིག་མ་ཡི་དབང་། ། ཡུམ་རྐྱང་གི་ནི་བྱིན་
363



རླབས་བཅས་པ་ཐོབ། །གཞན་ཡང་སྤྱོད་པའི་རྒྱུད་ལ་གཏོགས་པ་ཡི། །ལས་
ཀྱི་ཁ་ཚར་སྣ་ཚོགས་འབྱུང་བའི་དབང་། །གདམས་སྐོར་བཅས་པ་རྣམས་ཀྱང་
བདག་གིས་ཐོབ། །མི་གཡོ་བླ་མེད་ཞལ་གཅིག་ཕྱག་གཉིས་པ། །ལྷ་དགུའི་
དབང་དང་རིག་བྱེད་ཉི་ཤུ་ལྔ། །བློ་ཆེན་གྱིས་མཛད་སྒྲུབ་དཀྱིལ་སྟེང་ནས་
ཐོབ། །བདེ་ཆེན་རལ་གཅིག་རྒྱུད་དང་དབང་བཀའ་བཅས། །གཞན་ཡང་
རྟ་མགྲིན་ནག་པོའི་བྱིན་རླབས་བཀའ། །སྒྲུབ་ཐབས་ལས་ཚོགས་བཅས་་་་་
པའང་ཐོབ་པ་ཡིན། །ཚེ་དཔག་མེད་པ་རྣལ་འབྱོར་བླ་མེད་ལུགས། །མ་
གཅིག་གྲུབ་པའི་རྒྱལ་མོའི་སྒྲུབ་དཀྱིལ་སོགས། །དབང་དང་གདམས་སྐོར་་་
བཅས་པ་བདག་གིས་ཐོབ། །ཚེ་དཔག་མེད་པའི་མདོ་དང་གཞན་ཡང་ནི། །
འཆི་མེད་རྔ་སྒྲའི་གཟུངས་དང་ཛི་ཏཱ་རིས། །མཛད་པའི་སྒྲུབ་ཐབས་དཀྱིལ་
ཆོག་བསྟོད་པ་དང་། །འཆི་བསླུར་བཅས་པ་ལྷ་དགུའི་དབང་བཀའ་ཐོབ། །
ཕྱག་ན་རྡོ་རྗེ་འགྲོ་བཟང་མར་གྲགས་པ། །རྡོ་རྗེ་ས་འོག་ལེའུ་བཅུ་གསུམ་་་
མ། །རྒྱུད་དང་དབང་བཀའ་བཅས་པའང་བདག་གིས་ཐོབ། །ཕྱག་ན་རྡོ་རྗེ་
གཏུམ་པོ་ཕྱག་དྲུག་པ། །གསང་བ་བསྟན་པ་ལེའུ་བཅུ་གསུམ་དང་། །བཅུ་
བདུན་མ་གཉིས་དབང་དང་གདམས་སྐོར་ནི། ། སློབ་དཔོན་ཞིང་གི་རྡོ་རྗེས་
མཛད་པ་ཡི། །སྒྲུབ་ཐབས་ལ་སོགས་མ་ལུས་བདག་གིས་ཐོས། །ཕྱག་ན་རྡོ་
རྗེ་བ་རི་ལུགས་གྲགས་པ། །སློབ་དཔོན་སྟོང་ཉིད་ཏིང་འཛིན་གྱིས་མཛད་
པའི། །སྒྲུབ་ཐབས་ལྷ་དགུ་ཞལ་གཅིག་ཕྱག་གཉིས་པ། །དཀྱིལ་ཆོག་དབང་
བཀའ་བཅས་པ་བདག་གིས་ཐོབ། ཕྱག་ན་རྡོ་རྗེ་བྷ་བ་མར་གྲགས་པ། །བྷ་
བ་ལྷས་མཛད་སྒྲུབ་དཀྱིལ་སྟེང་ནས་ཐོབ། །གནུབས་ཆེན་སངས་རྒྱས་ཡེ་ཤེས་
ལས་བརྒྱུད་པ། །ཕྱག་ན་རྡོ་རྗེ་གཏུམ་པོ་རྙིང་འགྱུར་གྱི། །དབང་དང་་་་
གདམས་སྐོར་རྣམས་ཀྱང་ཐོབ་པ་ཡིན། །གཞན་ཡང་སྙན་ཆུང་ལོ་ཙཱ་ལས་་
བརྒྱུད་པའི། །ཚེ་བདག་གསར་མའི་དབང་ཡང་བདག་གིས་ཐོབ། །རིགས་
364



ཀྱི་འཇིག་རྟེན་དབང་ཕྱུག་རྟོགས་པ་དང་། །དེ་ཡི་སྒྲུབ་ ཐབས་རྗེས་གནང་
བཅས་ པའང༌ ཐོབ། ། སྒྲུབ་ ཐབས་ རྒྱ་ མཚོའི་ རྗེས་ གནང༌ བཟླས་ ལུང
་བཅས། །སྒྲུབ་ཐབས་ཉིས་བརྒྱ་བཞི་བཅུ་ཞེ་གཉིས་པོ། །ཐམས་ཅད་བདག་
གིས་ ཐོབ་ པའི་རྣམ་གྲངས་ནི། །དཀར་ཆག་ནང་ན་གསལ་བས་འདིར་མ་་
བཀོད། །གཞན་ཡང་གསང་སྔགས་ཕྱི་ལུགས་རྣལ་འབྱོར་གྱི། །རྩ་རྒྱུད་དེ་
ཉིད་འདུས་པ་དུམ་བུ་བཞི། །ཕྱི་མའི་རྒྱུད་བཅས་སློབ་དཔོན་ཀུན་སྙིང་་་་་
གིས། །མཛད་པའི་འགྲེལ་པ་དེ་ཉིད་སྣང་བའང་ཐོབ། །དུམ་བུ་དང་པོ་རྡོ་
རྗེ་དབྱིངས་དང་ནི། །དུམ་བུ་གཉིས་པ་ཁམས་གསུམ་རྣམ་རྒྱལ་གྱི། །དབང་
བསྐུར་ཐོབ་ཅིང་གཞན་ལའང་འགྲེལ་ པ་ཡི། །རྗེས་འབྲང་རིགས་ཀྱི་འཁོར་
ལོས་སྒྱུར་བ་བཞིའི། །དབང་བསྐུར་ཡང་ནི་བདག་གིས་ཐོབ་པ་ཡིན། །སྒྲུབ་
ཐབས་སེམས་དང་འབྱུང་ཆུང་ཡང་ནི་ཐོས། །བཤད་རྒྱུད་རྡོ་རྗེ་རྩེ་མོ་རིགས་
བསྡུས་ཀྱི། །དབང་བསྐུར་ཐོབ་ཅིང་རྒྱུད་ཀྱང་ཐོབ་པ་ཡིན། །ཆ་མཐུན་་་་
དཔལ་མཆོག་རྒྱུད་ཀྱི་དུམ་བུ་བཞི། །དུམ་བུ་དང་པོ་དཔལ་མཆོག་ཤེར་དུམ་
དང༌། །དཔལ་མཆོག་རྡོ་རྗེ་སེམས་དཔའི་དབང་དང་ནི། །རིགས་བསྡུས་
ཆེན་པོའི་དབང་ཡང་བདག་གིས་ཐོབ། །རྒྱུད་དང་འགྲེལ་པ་བཅས་པ་བདག་
གིས་ཐོབ། །འཇམ་དཔལ་གསང་ལྡན་དབང་དང་གདམས་པའི་སྐོར། །
སྒྲུབ་ཐབས་གསང་ལྡན་ལ་སོགས་ཕྲན་སྐོར་དྲུག ། སློབ་དཔོན་སྒེག་པ་རྡོ་རྗེས་
མཛད་པ་ཡི། །གསང་འདུས་འགྲེལ་པ་སྔགས་དོན་རྣམ་གཟིགས་སོགས། །
དེ་དག་རྣམས་ཀྱང་བདག་གིས་ཐོས་པ་ཡིན། །སློབ་དཔོན་འཇམ་ དཔལ་་་་
གྲགས་པས་མཛད་པ་ཡི། །འགྲེལ་ཆེན་རྗེས་སུ་འབྲངས་པའི་དཀྱིལ་ཆོག་་་་
དང་། །ནམ་མཁའ་དྲི་མེད་ཆེན་པོའི་དབང་ཡང་ཐོབ། །ནམ་མཁའ་དྲི་མེད་
ཆུང་བར་གྲགས་པའི་དབང་། །སྒྲུབ་ཐབས་ལ་ སོགས་རྒྱ་གཞུང་བཅུ་བདུན་
་དང་། །དབང་དང་གདམས་པར་བཅས་པ་མ་ལུས་ཐོབ། གཞན་ཡང་་་་
365



མཚན་བརྗོད་སྤྱོད་རྒྱུད་དུ་བཀྲལ་བ། །ཨ་ར་པ་ཙ་ན་ཡི་དབང་བསྐུར་་་་་་
དང༌། །རིགས་གསུམ་སྤྱི་ཡི་རིག་གཏད་ཆོ་ག་དང་། །རྣམ་པར་སྣང་མཛད་
མངོན་པར་བྱང་ཆུབ་རྒྱུད། །ཕྱི་མའི་རྒྱུད་བཅས་དབང་བཀའ་བཅས་པའང་
ཐོབ། །ཀྲི་ཡ་དཔུང་པ་བཟང་པོའི་རྒྱུད་དང་ནི། །ཕྱག་ན་རྡོ་རྗེ་དབང་་་
བསྐུར་བ་ཡི་རྒྱུད། །མི་གཡོ་པ་ཡི་གསང་རྒྱུད་ཆེན་པོ་དང་། །འཇམ་དཔལ་
རྩ་བའི་རྒྱུད་ཀྱང་བདག་གིས་ཐོབ། །འཇམ་དཔལ་དཔའ་བོ་གཅིག་གྲུབ་རྗེས་
གནང་ཐོབ། །ཡོ་ག་སྤྱི་རྒྱུད་ཐམས་ཅད་གསང་བ་དང་། །ཡོ་ག་རབ་གནས་
རྒྱུད་ ཀྱང་ བདག་ གིས་ ཐོབ། ། དམ་ ཚིག་ གསུམ་ བཀོད་ རྒྱུད་ ཀྱི་ དུམ་ བུ།
་གསུམ། །རྣམ་པར་སྣང་མཛད་སྒྱུ་འཕྲུལ་དྲ་བའི་རྒྱུད། །འཇིག་རྟེན་གསུམ་
ལས་རྣམ་པར་རྒྱལ་བ་ཡི། །རྟོགས་པ་དང་ནི་གཞན་ཡང་བྱ་བའི་རྒྱུད། །
རིག་པ་མཆོག་དང་ལེགས་པར་གྲུབ་པ་དང༌། །གསང་བ་སྤྱི་རྒྱུད་རྣམས་ཀྱང་
བདག་གིས་ཐོབ། །བསམ་གཏན་རིམ་པར་ཕྱེ་བ་ཕྱི་མའི་རྒྱུད། །གཞན་ཡང་
རྣམ་སྣང་མངོན་པར་བྱང་ཆུབ་རྒྱུད། །གསང་བ་བསྟན་ཆུང་རྡོ་རྗེ་ས་འོག་
རྒྱུད། ཀུ་རུ་ཀུལླེ་རྟོགས་པ་ལྔ་པའི་རྒྱུད། །མགོན་པོ་མངོན་འབྱུང་རྒྱུད་དང་
དེ་ལས་གཞན། །ཕུར་པ་རྩ་དུམ་རྣམས་ཀྱང་བདག་གིས་ཐོབ། །རྡོ་རྗེ་རྣམ་
འཇོམས་སྣུར་ལུགས་དབང་བཀའ་དང༌། །གཟུངས་དང་སངས་རྒྱས་གསང་
བས་མཛད་པ་ཡི། །སྒྲུབ་དཀྱིལ་བྱ་བསྲུང་ཆོ་ག་རྣམས་ཀྱང་ཐོབ། །གཙུག་
ཏོར་དྲི་མེད་དང་ནི་རྣམ་རྒྱལགྱི། །རྗེས་གནང་རྣམས་ཀྱང་བདག་གིས་ཐོབ་པ་
ཡིན། །གདུགས་དཀར་བཅུ་བདུན་མ་དང་མི་འཁྲུགས་པ། །རྔ་ལུགས་དང་
ནི་ཇོ་བོ་ལུགས་གཉིས་ཀྱི། །དབང་དང་སྒྲུབ་དཀྱིལ་ཁྲུས་ཆོག་བདུན་ཚིགས་སོ་
གས། །ཆོས་སྐོར་རྣམས་ཀྱང་བདག་གིས་རྫོགས་པར་ཞུས། །ཁ་ཆེ་ཡེ་ཤེས་རྡོ་
རྗེ་ལས་བརྒྱུད་པའི། །ས་ལུགས་སུ་གྲགས་མི་འཁྲུགས་པ་ཡི་དབང་། །བཀྲས་
ལུང་ནམ་བསོད་ཀྱིས་མཛད་དཀྱིལ་ཆོག་གི ། སྟེང་ནས་བདག་གིས་རྫོགས་
366



པར་ཞུས་པ་ཡིན། །འཇམ་དཔལ་དཀར་པོ་དང་ནི་རྣོན་པོ་ཡི། །རྗེས་གནང་
གཉིས་དང་དབྱངས་ཅན་དཀར་མོ་ཡི། །རྗེས་གནང་རྣམས་ཀྱང་བདག་གིས་
ཐོབ་པ་ཡིན། །གུར་མགོན་ལྷ་ལྔའི་དབང་དང་རྗེས་གནང་དང་། །ཆོས་སྐྱོང་
མགོན་པོ་གདོང་བཞི་ ཕྱག་བཞི་པའི། །རྗེས་གནང་གཏོར་ལུང་བཅས་པ་
བདག་གིས་ཐོབ། །གཞན་ཡང་ཆོས་སྐྱོང་གདོང་བཞི་ཕྱག་དྲུག་པའི། །རྗེས་
གནང་སྒྲུབ་ཐབས་བཅས་པ་བདག་གིས་ཐོབ། །དུར་ཁྲོད་བདག་པོའི་རྒྱུད་
ལས་གསུངས་པ་ཡི། །མགོན་པོ་གྲི་གུག་མ་ཡང་བདག་གིས་ཐོབ། །རེ་མ་
ཊིའི་སྒྲུབ་ཐབས་དམགས་ཟོར་ནི། །བསྟོད་པ་རྒྱལ་པོའི་རྒྱུད་དང་བཅས་པ་
དང༌། །རེ་ཊི་སྲོག་ཏིག་རྣམས་ཀྱང་བདག་གིས་ཐོབ། །རྣམ་སྲས་རྗེས་གནང་
གདམས་སྐོར་བཅས་པ་དང་། །གཞན་ཡང་རིན་ཆེན་གཏེར་གྱི་རྒྱུད་དང་་་་
ནི། །གནོད་སྦྱིན་གར་མཁན་མཆོག་གི་རྟོགས་པ་དང༌། །ཡོན་ཏན་རིན་ཆེན་
འབྱུང་བའི་རྒྱུད་ཀྱང་ཐོས། །གཞན་ཡང་སློབ་དཔོན་དངོས་གྲུབ་རྡོ་རྗེ་ལ། །
འདུལ་བ་ལུང་གི་བཀླག་ལུང་རྫོགས་པར་ཞུས། །དེ་ལས་གཞི་དང་རྣམ་འབྱེད་
ཕྲན་ཚེགས་དང་། །གཞུང་དང་བཞི་ལས་གཞི་ལ་བམ་པོ་ནི། །བརྒྱ་དང་
དགུ་སྟེ་རྣམ་འབྱེད་གཉིས་ལའང། །བརྒྱ་དང་བཅུ་གཅིག་ཕྲན་ཚེགས་དྲུག་ཅུ་
དང་། །གཞུང་ལ་དྲུག་ཅུ་རེ་བཞི་ཀུན་དྲིལ་བས། །བམ་པོ་སུམ་བརྒྱ་བཞི་
བཅུ་ཞེ་བཞི་དང་། །ཤོ་ལོ་ཀ་འབུམ་ཉིས་སྟོང་ཉིས་བརྒྱ་རྣམས། །མ་ལུས་
རྫོགས་པར་བདག་གིས་ཞུས་པ་ཡིན། །དེ་ལས་གཞན་ཡང་སློབ་དཔོན་གང་
སེར་བ། །བསོད་ནམས་གྲགས་ལ་འཁྲུལ་འཁོར་རྒྱུས་སྡེབས་ཀྱི། །རྒྱུད་ཀྱི་ལྡེ་
མིག་ཏི་ཀ་བྱང་ནག་དང༌། །སྔགས་ལྔ་འཁྲུལ་འཁོར་གཞན་ཡང་འབྲོ་ལོ་་་་
ཡི། །རླུང་འཁོར་ནག་པོའི་རྒྱུད་དང་གདམས་སྐོར་རྣམས། །མ་ལུས་རྫོགས་
པར་བདག་གིས་ཞུས་པ་ཡིན། །བླ་མ་བག་སྟོན་གཞོན་ནུ་ཚུལ་ཁྲིམས་ལ། །
རྭ་འབྲོ་གཉིས་ཀ་ལས་བརྒྱུད་དུས་འཁོར་གྱི། །དབང་དང་གདམས་སྐོར་་་
367



བཅས་པ་རྣམས་དང་ནི། །ཨུ་རྒྱན་པ་ལ་བྱང་ཆེན་བསོད་འཕེལ་གྱིས། །ཞུས་
པའི་ཙ་མི་སྦྱོར་ཕྲེང་རྒྱུད་སྙིང་དང་། །དབང་གི་རབ་ཕྱེད་སྦྱོར་ཕྲེང་བཅས་པ་
ཐོབ། །དུས་ཀྱི་འཁོར་ལོའི་རྒྱུད་ཀྱི་ཕྱི་མ་དང༌། །སྤྱན་རས་གཟིགས་ཀྱི་དོན་
དམ་བསྙེན་པ་དང་། །བླ་མའི་ཡོན་ཏན་ཡོངས་བཟུང་རྒྱུད་ཀྱང་ཐོས། །བྱང་
ཆུབ་སེམས་དཔའི་འགྲེལ་པ་སྐོར་གསུམ་དང༌། །རྡོ་རྗེ་སྙིང་བོ་རྒྱུན་གྱི་རྒྱུད་
དང་ནི། །ཇོ་བོ་རྗེ་ནས་བརྒྱུད་པའི་དགྱེས་རྡོར་གྱི། །ཡབ་བཀའ་ཡུམ་བཀའ་
དབང་གི་ཆུ་བོ་ཐོབ། །དགྱེས་པ་རྡོ་རྗེའི་འགྲེལ་པ་ཀུ་མུ་དའི། །འགྲེལ་པ་མུ་
ཏིག་ཕྲེང་བ་པདྨ་ཅན། །རྗེ་བཙུན་མ་ནི་ཤེས་རབ་གསལ་བྱེད་དང༌། །དེ་ཡི་
འགྲེལ་པར་བཅས་པ་རྣམས་ཀྱང་ཐོབ། །ཇོ་བོ་རྗེ་ནས་བརྒྱུད་པའི་བདེ་མཆོག་
ནི། །དྲུག་ཅུ་རྩ་གཉིས་པ་ཡི་དབང་བཀའ་དང་། །བདེ་མཆོག་བཅུ་གསུམ་
མ་ཡི་དབང་ཡང་ཐོབ། །དཔལ་ལྡན་རྒ་ལོའི་བདེ་མཆོག་ལྷན་སྐྱེས་ཀྱི། །ཏིང་
ངེ་འཛིན་གྱི་དབང་ཡང་བདག་གིས་ཐོབ། །བདེ་མཆོག་འཁོར་ལོ་དཔའ་བོ་
དྲུག་དང་ནི། །དཔའ་མོ་དྲུག་གི་བྱིན་རླབས་རྣམས་ཀྱང་ཐོབ། །གཞན་ཡང་
ཕག་མོ་ གཞུང་དྲུག་བྱིན་རླབས་ནི། །གདམས་སྐོར་རྣམས་དང་བཅས་པ་་་
བདག་གིས་ཐོབ། །ཕག་མོ་སེར་མོ་ཐུགས་སྒྲུབ་བྱིན་རླབས་དང་། །ཕག་མོ་
ནག་མོ་ཁྲོས་ནག་བྱིན་རླབས་ཀྱི། །བཀའ་དང་གདམས་སྐོར་མ་ལུས་རྫོགས་
པར་ཐོབ། །གཞན་ཡང་རྗེ་བཙུན་བཞུགས་གདན་མ་ཅན་གྱི། །བྱིན་རླབས་
བཀའ་དང་གདམས་སྐོར་ཐམས་ཅད་ཐོབ། །ཕག་མོ་མངོན་འབྱུང་རྒྱུད་ལས་
གསུངས་པ་ཡི། །ཕག་མོ་ནག་མོ་བཅུ་གསུམ་མ་ཡི་དབང་། །སྒྲུབ་ཐབས་
བཅས་པ་བདག་གིས་ཐོབ་པ་ཡིན། །མེ་ཏྲི་པ་ཡི་ ཕག་ནག་གསང་སྒྲུབ་་་་་
དང༌། །དེ་ཡི་ཆོས་སྐོར་རྣམས་ཀྱང་བདག་གིས་ཞུས། །གླན་སྒོམ་རས་པའི་
རྡོ་རྗེའི་ གསེབ་ལམ་མ། །དབང་དང་གདམས་ངག་ཕྱག་ལེན་བཅས་པ་་་་་
ཐོབ། །དུར་ཁྲོད་བདག་པོ་ལེའུ་བརྒྱད་པའི་རྒྱུད། །འཕྲིན་ལས་སྒྲུབ་ཐབས་
368



ལས་ཚོགས་བཅས་པ་ཡི། །ཆོས་སྐོར་རྣམས་ཀྱང་བདག་གིས་ཐོབ་པ་ཡིན། །
རྔོག་པའི་ལུགས་ཀྱི་རྡོ་རྗེ་གདན་བཞི་ཡི། །ཡབ་བཀའ་ཡུམ་བཀའ་ཆོས་སྐྱོང་
དུད་སོལ་མའི། །རྗེས་གནང་གདམས་སྐོར་བཅས་པ་བདག་གིས་ཞུས། །
གསང་བ་འདུས་པ་ལུས་དཀྱིལ་དབང་བཀའ་དང་། །གསང་འདུས་འཇིག་
རྟེན་དབང་ཕྱུག་གཙོར་བྱས་པའི། །བཅུ་གསུམ་མ་ཡི་དབང་ཡང་བདག་གིས་
ཞུས། གསང་བ་འདུས་པ་ཡེ་ཤེས་ཞབས་ལུགས་ཀྱི། །བཅུ་དགུ་མ་ཡི་དབང་
དང་དེ་བཞིན་དུ། །གཤིན་རྗེ་གཤེད་དམར་བཅུ་གསུམ་མ་ཡི་དབང། །དེ་
བཞིན་གཤིན་རྗེ་གཤེད་དམར་ལྷ་ལྔའི་དབང་། །དེ་ཡི་རྫོགས་རིམ་ཤིན་ཏུ་སྤྲོས་
མེད་དང༌། །འོད་གསལ་འཆར་བའི་རིམ་པ་དེ་ལས་གཞན། །སྤྲོས་མེད་ཁོ་
ན་ཉིད་ཀྱི་མན་ངག་དང༌། །དེ་བཞིན་འཚོ་བའི་མན་ངག་དེ་ཁོ་ན། །ཉིད་དུ་
ངེས་པའི་གདམས་སྐོར་རྣམས་ཀྱང་ཐོབ། །ཐུགས་རྗེ་ཆེན་པོ་རྒྱལ་བ་རྒྱ་མཚོ་
ཡི། །དབང་དང་གདམས་སྐོར་རྣམས་ཀྱང་བདག་གིས་ཐོབ། །འཇམ་་་་་
དཔལ་གཤིན་རྗེ་ཚེ་བདག་ནག་པོ་ནི། སྙན་ཆུང་ལོ་ཙས་སྒྱུར་བའི་དབང་ཡང་
ཐོབ། །དྷ་ན་ཏ་ལ་ལས་བརྒྱུད་ཕྱི་འགྱུར་གྱི། །ཚེ་བདག་དབང་བཀའ་ཡང་
ནི་ བདག་ གིས་ ཐོབ། །གཤིན་རྗེ་གཤེད་པོ་འཇོམས་བྱེད་འབར་བ་ཡི། །
སྔགས་ཀྱི་བཟླས་ལུང་བཅས་པ་བདག་གིས་ཐོབ། །རྡོ་རྗེ་བདེ་ཁྲོས་རྒྱུད་ལས་
གསུངས་པ་ཡི། །རྟ་མགྲིན་ཡང་གསང་ཁྲོས་པའི་དབང་དང་ནི། །གདམས་
སྐོར་བཅས་པ་མ་ལུས་བདག་གིས་ཐོབ། །སྤྱིར་གྱི་ཕུར་པ་ལུགས་ཀྱི་ཕུང་པོ་
ཡང་། །སྐོར་དུ་བསྡུས་ན་རྩ་བའི་སྐོར་དང་ནི། །མདོ་སྐོར་རྒྱུད་སྐོར་གསང་
སྐོར་བཞི་རུ་འདུས། །རྩ་བ་བི་ཏོ་ཏ་མ་ལ་ཞེས་པ། །འབུམ་སྡེ་བཀོད་པའི་
རྒྱུད་ཀྱི་དབང་བཀའ་ནི། །སློབ་དཔོན་པདྨའི་དཀྱིལ་ཆོག་སྟེང་ནས་ཐོབ། །
དེ་གཞན་ཕུར་པ་ཀྱི་དང་གྲོ་ཡི་ལུགས། །སྒྲུབ་བཀའ་ལས་བཞི་འཕྱང་བརྒྱད་
གདམས་སྐོར་བཅས། །མ་ལུས་རྫོགས་པར་བདག་གིས་ཞུས་པ་ཡིན། །རྒྱལ་
369



པོ་སྲོང་བཙན་སྒམ་པོ་ལས་བརྒྱུད་པའི། །ཐུགས་རྗེ་ཆེན་པོ་འགྲོ་བ་འདུལ་བ་
ཡི། །དབང་དང་གདམས་སྐོར་མ་ལུས་བདག་གིས་ཞུས། །གཞན་ཡང་བྱ་
ཁྱུང་ལས་རྒྱུད་ཆེན་པོ་དང་། །ཁྱུང་གི་རྒྱུད་ཆེན་བྱ་ཁྱུང་གློག་འགྱུའི་རྒྱུད། །
དེ་དག་རྣམས་ཀྱི་བཀླག་ལུང་ཐོབ་པ་ཡིན། །དེ་བཞིན་སངས་རྒྱས་ཐོད་པའི་
རྒྱུད་དང་ནི། །འགྲེལ་པའི་བཀླགས་ལུང་ཡང་ནི་ ཐོབ་ པ་ཡིན། །ཚོགས་་་་
བདག་སྒྲུབ་ཐབས་ལས་ཚོགས་བཅས་པ་དང༌། །ཡེ་ཤེས་ཞབས་ཀྱིས་མཛད་
པའི་ཛམྦྷ་ལ། །ཡབ་ཡུམ་བཅས་པའི་སྒྲུབ་ཐབས་བདག་གིས་ཐོབ། །གཞན་
ཡང་རྣམ་སྲས་ཟངས་དཀར་ལུགས་དང་ནི། །ཕྱག་ན་རྡོ་རྗེ་ལྕགས་སྦུབས་མར་
གྲགས་པའི། །རིག་གཏད་གདམས་སྐོར་བཅས་པ་བདག་གིས་ཐོབ། །ཕྱག་
ན་རྡོ་རྗེ་བེ་ཅོན་མ་ཡི་དབང། །རྒྱུད་དང་སྒྲུབ་ཐབས་གདམས་སྐོར་བཅས་པ་
ཐོབ། །རྣམ་འཇོམས་བིརླ་ལུགས་ཀྱི་བཀའ་དང་ནི། །རྣམ་འཇོམས་བ་རི་
ལུགས་ཀྱི་རིག་གཏད་ཐོ བ། །གཟུངས་མདོ་གྲྭ་ལྔའི་རིགས་ གཏད་ཆོ་ག་་་་་་
དང་། །དེ་བཞིན་འོད་ཟེར་ཅན་གྱི་རྗེས་གནང་དང་། །རིགས་གསུམ་སྤྱི་ཡི་
རིག་གཏད་རྣམས་ཀྱང་ཐོབ། །སྒོ་དྲུག་གཟུངས་ཀྱི་ཆོ་གར་གྲགས་པ་ཡི། །
གཟུངས་འདུས་སྤྱི་ཡི་རིག་གཏད་ཆོ་ག་དང་། །གཟུངས་མཆོག་སྤྱི་ཡི་རིག་
གཏད་རྣམས་ཀྱང་ཐོབ། །གཙུག་ཏོར་རྣམ་པར་རྒྱལ་བའི་རྗེས་གནང་་་་་་་
དང༌། །རི་ཁྲོད་ལོ་མ་ཅན་གྱི་རིག་གཏད་དང༌། །སྨན་ལྷའི་རིག་གཏད་མདོ་
ཆོག་བཅས་པའང་ཐོབ། །སློབ་དཔོན་ཀུན་དགའ་སྙིང་པོས་མཛད་པ་ཡི། །
དཀྱིལ་ཆོག་སྟེང་ནས་ཡུམ་ཆེན་དབང་རྫོགས་དང་། །ཤེར་སྙིང་ལྷ་ལྔའི་སྒྲུབ་
ཐབས་བཅས་པ་ཐོབ། །རྣམ་སྣང་མངོན་བྱང་རྒྱུད་དང་ཕྱི་མར་བཅས། །ཡོ་
ག་ཐམས་ཅད་གསང་བའི་རྒྱུད་ཀྱང་ཐོབ། །ཐུགས་རྗེ་ཆེན་པོ་པདྨ་ཅོད་པན་
་དང་། །པདྨ་དྲ་བའི་རྒྱུད་ཀྱང་བདག་གིས་ཐོབ། །རྡོ་རྗེ་ལུ་གུ་རྒྱུད་མའི་
རྟོགས་པ་དང་། །དེ་བཞིན་འོད་ཟེར་ཅན་མའི་རྟོགས་པའི་རྒྱུད། །དོན་ཡོད་
370



ཞགས་པའི་རྟོགས་པ་རྣམས་ཀྱང་ཐོབ། །དེ་ལས་གཞན་ཡང་དཔལ་མཆོག་
གཤེད་དུམ་དང༌། །གཙུག་དགུའི་བརྟག་པ་ཕྱོགས་གཅིག་པ་ཡང་ཐོས། །
དཔལ་མཆོག་འགྲེལ་ཆེན་དང་ནི་ཀོ་ས་ཡའི། །བཀླག་ལུང་རྣམས་ཀྱང་བདག་
གིས་ཐོབ་པ་ཡིན། །ཇི་བཞིན་མཉམ་པ་ནམ་མཁའ་མཉམ་རྒྱུད་དང་། །
སངས་རྒྱས་མཉམ་སྦྱོར་རྩ་རྒྱུད་བཤད་རྒྱུད་དང་། །ཕྱི་མ་ཕྱི་མའི་ཕྱི་མ་རྣམས་
ཀྱང་ཐོབ། །ཕྱག་ན་རྡོ་རྗེ་གོས་སྔོན་ཅན་གྲགས་པ། །ལྷ་གྲངས་ཉི་ ཤུ་རྩ་
གཅིག་དབང་ཡང་ཐོབ། །མགོན་པོ་མངོན་འབྱུང་རྒྱུད་དང་དབང་ ལ་་་་་་་
སོགས། །ཆོས་སྐོར་ཐམས་ཅད་བདག་གིས་རྫོགས་པར་ཞུས། །སཾ་བྷུ་ཊི་ཡི་
འགྲེལ་ཆེན་མན་སྙེ་ཡི། །བཀླག་ལུང་ཐོས་ཤིང་དེ་བཞིན་རྣལ་འབྱོར་རྒྱུད། །
དེ་ཉིད་འདུས་པའི་འགྲེལ་ཆེན་དེ་ཉིད་སྣང་། །གྲུབ་ཐོབ་བརྒྱད་ཅུའི་རྟོགས་
བརྗོད་བརྒྱད་ཅུ་དང་། །དོ་ཧ་བརྒྱད་ཅུ་བསྟོད་པ་བརྒྱད་ཅུ་དང༌། །བྱིན་
རླབས་བརྒྱད་ཅུ་ཁྲིད་བཀའ་བརྒྱད་ཅུ་བཅས། །མ་ལུས་རྫོགས་པར་བདག་
གིས་ཞུས་པ་ཡིན། །གྲུབ་པ་སྡེ་བདུན་དེ་བཞིན་སྙིང་པོའི་སྐོར། །ཉི་ཤུ་རྩ་ལྔ་
དེ་དག་ཕྱོགས་མཐུན་བཅས། །དོ་ཧ་སྐུ་གསུང་ཐུགས་ཀྱི་མཛོད་གསུམ་་་་་
དང་། །ཕྱག་རྒྱ་ཆེན་པོ་གངྒཱ་མ་དང་ནི། །བིརླ་པ་ཡི་འཆི་མེད་རྣམས་ཀྱང་
ཐོབ། །དབུ་མ་ཆེན་པོའི་བྱིན་རླབས་ཁྲིད་དང་བཅས། །ཀླུ་སྒྲུབ་མཛད་སྲོལ་
སྣར་ཐང་པ་ལས་བརྒྱུད། །དེ་ཡང་བླ་མ་བག་ལ་བདག་གིས་ཐོབ། །ཕྱག་རྒྱ་
ཆེན་པོ་རྡར་ཙ་སུམ་ཅུ་པ། །ཨ་མ་ན་སེ་འབྲུ་ཚོ་བསྐོར་རྣམས་ཀྱི། །བྱིན་
རླབས་བཀའ་དང་གདམས་སྐོར་རྣམས་ཀྱང་ཐོབ། །དེ་ལ་གདམས་སྐོར་སུམ་
ཅུ་ཐམ་པ་ཡོད། །རྒྱ་གར་གསང་སྤྱོད་ཆུང་བར་གྲགས་པ་ཡི། ། རྩ་བ་དཔལ་
ལྡན་ཤ་རི་དབང་ཕྱུག་གི ། བརྡའ་རྒྱུད་རྡོ་རྗེའི་གུར་དང་ཞལ་གདམས་་་་་
དང༌། །བྱིན་རླབས་བཅས་པ་བདག་གིས་ཐོབ་པ་ཡིན། །དཔལ་ལྡན་འབྲུག་
པའི་རོ་སྙོམས་སྐོར་དྲུག་གི ། བརྒྱུད་པའི་ལོ་རྒྱུས་རྣམ་རྟོག་ལམ་ཁྱེར་དང་། །
371



ཉོན་མོངས་ལམ་ཁྱེར་ལྷ་འདྲེ་ལམ་ཁྱེར་དང་། །ན་ཚ་ལམ་ཁྱེར་འཆི་བ་ལམ་
ཁྱེར་དང་། །བཅའ་གཞི་གཏམ་བརྒྱུད་ལ་སོགས་ཆོས་སྐོར་རྣམས། །ཐམས་
ཅད་རྫོགས་པར་བདག་གིས་ཞུས་པ་ཡིན། །གཞན་ཡང་རྒོད་ཚང་པ་ཡི་ཁྲིད་
ཆེན་བརྒྱད། །བླ་མ་མོས་གུས་རྒྱུ་འབྲས་རྟེན་འབྲེལ་ཁྲིད། །ལྷན་ཅིག་སྐྱེས་
སྦྱོར་བྱང་ཆུབ་སེམས་ཀྱི་ཁྲིད། །གསང་གཅོད་བཟློག་སྒོམ་བྱང་ཆུབ་སེམས་ཀྱི
་ཁྲིད། །ཞིང་སྐྱོང་སྤེལ་སྦྱོང་ནཱ་རོ་ཆོས་དྲུག་གི ། ཁྲིད་ཀ་རྣམས་ཀྱི་ཁྲིད་ལུང་
བདག་གིས་ཞུས། །དེ་གཞན་གཏུམ་མོ་ཞག་བདུན་མ་ཡང་ཞུས། །མཁའ་
འགྲོ་ནེ་གུ་པ་ཡི་ཆོས་དྲུག་གི །རྒྱུད་སྡེ་ལྔ་ཡི་རིགས་བསྡུས་དབང་བཀའ་
དང༌། །རྡོ་རྗེའི་ཚིག་རྐང་གདམས་སྐོར་བཅས་པ་ལ། །ཆོས་དྲུག་སྤྱི་ཡི་བྱིན་
རླབས་བཀའ་གཅིག་དང༌། །ཆོས་དྲུག་སོ་སོའི་བཀའ་དྲུག་འཆི་མེད་ཀྱི། །
བྱིན་རླབས་བཀའ་རྣམས་རྒྱ་གཞུང་བཅས་པ་རྣམས། །འཆུག་མེད་ལམ་ཁྱེར་
རྣམ་གསུམ་བྱིན་རླབས་ཀྱི། །བཀའ་གསུམ་མཁའ་སྤྱོད་དཀར་དམར་གཉིས་ལ
་ཡང་། །བྱིན་རླབས་བཀའ་རེ་དེ་གཞན་བདག་མེད་མའི། །ནང་ཁྲིད་བཀའ་
དང་ཐུགས་དམ་ལྷ་ལྔ་ཡི། །བྱིན་རླབས་བཀའ་ལྔ་སྨེ་བརྩེགས་གྲིབ་ སེལ་་་་་
བཅས། །དེ་དག་རྣམས་ཀྱང་བདག་གིས་ཞུས་པ་ཡིན། །ཆོས་རྗེ་ཡང་དགོན་
པ་ཡི་རི་ཆོས་སྐོར། །ཡོན་ཏན་ཀུན་འབྱུང་བར་དོ་འཕྲང་སྒྲོལ་དང་། །རྡོ་རྗེ་
ལུས་ཀྱི་སྦས་བཤད་རྣམས་དང་ནི། །རི་ཆོས་ཆ་ལག་དགོས་པ་ཀུན་འབྱུང་
དང་། །ལྷན་ཐབས་གསུང་སྦོས་སྤྱན་སྔ་རིན་ལྡན་གྱིས། །ཡི་གེར་བཀོད་པ་
རྣམས་ཀྱང་བདག་གིས་ཞུས། །གསང་སྤྱོད་རྨད་ལམ་ནད་འདོན་ཧཱུཾ་ཆོས་་་་
མ། །དྲག་རླུང་གནད་ལྔ་འཛག་སྲུང་བཀའ་རྒྱ་མ། །འཕོ་བ་ཧཱུྃ་དམར་སྟོང་
ཉིད་རྡོ་རྗེ་ཡི། །ཚིག་དྲུག་མ་སྟེ་མ་དྲུག་ཞལ་གདམས་བཅས། །དེ་དག་
རྣམས་ཀྱང་བདག་གིས་ཞུས་པ་ཡིན། །གཞན་ཡང་གུ་རུ་ཆོས་དབང་ཆོས་སྐོར་
གྱི། །ཐུགས་སྒྲུབ་གསང་འདུས་བླ་མ་ཡོངས་རྫོགས་དང་། །ཐོད་ཕྲེང་རྩལ་
372



དང་གསུམ་གྱི་དབང་བཀའ་ནི། །གདམས་སྐོར་དྲུག་ཚན་བརྒྱད་དང་བཅས་
པ་དང༌། །དེ་དག་རྫོགས་རིམ་མཉམ་སྦྱོར་སྐོར་གསུམ་ནི། །སྟོང་ཐོན་རྒྱུད་
དང་འགྲེལ་པ་དོན་ཁྲིད་དང༌། །རྩལ་དབང་ལ་སོགས་གདམས་སྐོར་བཅོ་ལྔ་
པོ། །མ་ལུས་རྫོགས་པར་བདག་གིས་ཞུས་པ་ཡིན། །གཞན་ཡང་ཇོ་བོའི་ཆོས་
ཆུང་བརྒྱ་རྩ་དང་། །བ་རི་ལོ་ཙཱའི་སྒྲུབ་ཐབས་བརྒྱ་རྩ་དང༌། །ཁྲོ་ཕུ་བ་ཡི་
ཐུགས་རྗེ་ཆེན་པོ་ཡི། །སྒྲུབ་ཐབས་བརྒྱ་རྩ་བསྟན་པའི་གྲུ་བོར་བཅས། །པཎ་
ཆེན་ཤཱཀ་ཤྲཱི་མི་ཏྲ་ཛོ་གི་དང་། ཀུན་ལྡན་རས་ པ་ སོགས་ཀྱི་ཞལ་གདམས་་་་
རྣམས། །ཕྱོགས་གཅིག་བསྒྲིགས་པ་མན་ངག་བརྒྱ་རྩ་རུ། །གྲགས་པ་རྣམས་
ཀྱང་བདག་གིས་ཐོབ་པ་ལགས། །དེ་དག་ཀུན་གྱི་ཆོས་ཀྱི་རྣམ་གྲངས་ནི། །
རང་རང་སོ་ སོའི་དཀར་ཆག་ནང་ན་གསལ། །དེ་ལས་གཞན་ཡང་བསྟན་་
བཅོས་ཐོབ་ཚོད་ལ། །བྱམས་པའི་ཆོས་ལྔ་དེ་བཞིན་ས་སྡེ་ལྔ། ཀ་ར་ཎ་སྡེ་
བརྒྱད་དང་བཅས་པ་དང་། །ཚད་མ་སྡེ་བདུན་ཀ་ར་རིགས་ཚོགས་དྲུག །
དབུ་མ་རྩ་ཤེས་རང་འགྲེལ་བཅས་པ་དང་། །ཐུབ་པ་དགོངས་རྒྱན་བརྒྱ་སྟོང་
འགྲེལ་ཆེན་ནི། །གནད་ཀྱི་ཟླ་ཟེར་ཞེས་སུ་གྲགས་པའང་ཐོབ། །གཞན་ཡང་
དེ་བཞིན་གཤེགས་པས་གསུངས་པའི་མདོ། །སྲས་ཡུམ་བཅུ་བདུན་པ་དང་
མྱང་འདས་ནི། །ཀོང་ནག་རལ་གྲི་ལས་བརྒྱུད་ཅོད་པན་དང༌། །རྩོད་མེད་
བརྒྱུད་པ་སོ་སོར་འདེད་པ་ལ། །རྒྱ་གར་རྒྱ་ནག་གཉིས་ནས་བརྒྱུད་པ་ཡི། །
མདོ་ཕྲན་སིལ་བུ་རྣམས་ནི་མང་དུ་ཐོས། །དེ་ལས་གཞན་ཡང་མདོ་སྡེ་ཁོལ་བུ་
པ། །རྒྱལ་པོ་མདོ་ལྔ་མདོ་སྡེ་སྔོན་བྱུང་དང༌། །རྒྱན་སྟུག་བཀོད་པ་གསེར་
འོད་ཆེ་ཆུང་དང༌། །གཟུངས་སྤྱོད་མདོ་འགྲེལ་ས་ལུ་ལྗང་པ་སོགས། །མྱང་
འདས་དང་ནི་ཕལ་ཆེན་པདྨ་དཀར། །མདོ་ཕྲན་སིལ་བུ་རྣམས་དང་བཅས་པ་
ཡི། །རྣམ་གྲངས་མདོ་མང་དཀར་ཆག་ནང་ན་གསལ། །གཞན་ཡང་ཏོག་
གཟུངས་དང་ནི་གཟུངས་འདུས་དང་། །གཟུངས་འབུམ་རྣམས་ཀྱང་བདག་
373



གིས་ཐོབ་པ་ཡིན། །གཟུངས་རྣམས་སོ་སོའི་མིང་དང་རྣམ་གྲངས་ནི། །རང་
རང་སོ་སོའི་དཀར་ཆག་ནང་ན་གསལ། །འདི་རྣམས་རྒྱུ་མཚན་ཞིབ་པར་
བརྒྱུད་ ཁུངས་ བཅས། །བདག་ གི་ ཐོབ་ ཡིག་ ནང་ན་ གསལ་ བས་ གཟིགས།
མདོར་ན་ཐོས་བསམ་སྒོ་ནས་ཤེས་བྱ་ཡི། །སྒྲོ་འདོགས་ཆོད་པར་གཅོད་པའི་བློ་
ཡོད་ཅིང་། །ཐོད་ཕྲེང་རྩལ་དང་ཡང་དབང་གཏེར་ལ་སོགས། །རྒྱ་བོད་
མཁས་གྲུབ་རྣམས་ཀྱི་རྣམ་ཐར་ལ། །བསམ་ནས་དེ་དག་རྗེས་སུ་སློབ་འདོད་
ཀྱང་། །དུས་ཀྱི་སྟོབས་ཀྱིས་སངས་རྒྱས་བསྟན་པ་ཉམས། །ཚད་མར་གྱུར་
པའི་གང་ཟག་ཕལ་ཆེར་འདས། །བཀའ་ལུང་རྩོད་མེད་རྣམས་ཀྱང་ཕལ་ཆེར་
ནུབ། །བདག་ཀྱང་ཕལ་ཆེར་སྙོམས་ལས་དབང་གྱུར་ནས། །སྨོས་རིན་ཆོག་
པའི་ ཐོས་བསམ་མ་འགྲུབ་མོད། །འོན་ཀྱང་ངེས་འབྱུང་དད་པ་བརྟན་པོ་་
ཡིས། །ཐོབ་དཀའ་དལ་འབྱོར་རིན་ཆེན་ཐོབ་དུས་འདིར། །འཁོར་བའི་
བཙོན་ར་འདི་ལས་མ་ཐར་ཞིང་། །རྣམ་གྲོལ་ཐར་བའི་ལམ་སྣ་མ་ཟིན་ན། །
དལ་འབྱོར་ཐོབ་ཀྱང་ཐོབ་པ་དོན་རེ་ཆུང་། །དེ་སྙམ་སེམས་ནས་གཞོན་ནུ་
ནོར་བཟང་བཞིན། །ཡང་དག་ལམ་བསྟེན་དགེ་བའི་བཤེས་གཉེན་་་་་་་་་
བཙལ། །རིན་ཆེན་གསེར་ལ་ཕོངས་པའི་སེམས་སྤངས་ནས། །ཤེས་དང་ངོ་
དགའ་ཞོར་གཤམ་མ་ཡིན་པར། །བསྲེག་བཅད་བརྡར་བའི་གསེར་བཞིན་་
ཡོངས་ བརྟགས་ནས། །མཁས་ པར་ གྲགས་ པ་ རྣམས་ ཀྱི་ ཐུགས་ ཚོད་ བླང
ས། །མན་ངག་མངའ་བདག་རྣམས་ཀྱི་ཐུགས་མཛོད་བྲུས། །བཀའ་ལུང་
རྩོད་མེད་རྣམས་ཀྱང་ཅི་ཐོབ་བྱས། །དེ་དག་རྣམས་ཀྱི་ནང་ནས་ཁྱད་པར་
དུ། །བསྟན་པའི་སྙིང་པོ་བསྐྱེད་རྫོགས་གསུམ་ལ་སྦྱངས། །དེ་བཞིན་་་་་
གཤེགས་པའི་གསུང་རབ་ཕལ་ཆེར་གྱི། །བརྗོད་བྱ་རགས་རིམ་བློ་ཡི་ཡུལ་དུ་
བབ། །གྲུབ་ཐོབ་གོང་མ་རྣམས་ཀྱི་བཞུགས་གནས་སུ། །ཡི་དམ་ལྷ་ཡི་བསྙེན་
པ་ཚད་དུ་བསྐྱལ། །དམ་ཅན་མ་མགོན་ལྕམ་དྲལ་ལ་སོགས་པ། །དྲེགས་པའི་
374



ལྷ་སྲིན་སྡེ་བརྒྱུད་དམ་ལ་བཏགས། །ཚེ་རབས་སྔ་མའི་ལས་འཕྲོ་ཟད་པའི་
མཐུས། །ངེས་དོན་མཐར་ཐུག་རྫོགས་ཆེན་དོན་དང་མཇལ། །སེམས་ཉིད་
ཡེ་སངས་རྒྱས་པའི་རང་ཞལ་མཐོང་། །སངས་རྒྱས་གཞན་དུ་འཚོལ་བའི་རྩོལ་
བ་བྲལ། །མཐོང་དོན་འདྲིས་ཤིང་དབང་འབྱོར་ཐོབ་བྱེད་ཐབས། །གསང་
སྔགས་རྡོ་རྗེ་ཐེག་པའི་ཉམས་ལེན་ཐབས། །བསྟན་འགའི་མན་ངག་ཕྱག་ལེན་
མ་ཆད་པ། ལུང་ཐོབ་ཙམ་ལ་མ་ལྟོས་ཕུ་ཐག་བཅད། །བསྙེན་ཅིང་བསྒྲུབས་
ནས་ལས་སྦྱོར་ཚད་ལ་ཕབ། །ཅེས་གསུངས་པ་ལྟར་དང་། །ཉམས་ལེན་སྒྲུབ་
པ་ཇི་ལྟར་མཛད་པའི་ཚུལ་ཡང། །དེ་ཉིད་ལས། །དེ་ལྟར་ཐོས་བསམ་ཅུང་
ཟད་བྱས་པའི་མཐུས། །ཐ་སྙད་ཚིག་ལ་མཁས་པར་གྱུར་མོད་ཀྱང༌། །རང་གི་
སེམས་ཉིད་གཏན་ལ་མ་ཕེབ་ན། མཁས་ཀྱང་དོན་ཆུང་ལུང་སྟོང་རྗེས་ཀྱིས་
བཀང་། །དེ་སྙམ་སེམས་ནས་སྙིང་པོ་མེད་པ་ཡི། །བྱ་བ་ཀུན་སྤངས་རི་ཁྲོད་
དགོན་པ་རུ། །ནང་དུ་ཡང་དག་འཇོག་ལ་བློ་གཞོལ་ནས། །བསམ་གཏན་
འགལ་རྐྱེན་མཐའ་དག་སྤོང་བའི་ཐབས། །ངེས་མེད་དབེན་གནས་རི་ཁྲོད་
བས་མཐའ་རུ། །གནས་བཅས་རི་དྭགས་རྨས་མའི་ཚུལ་བཟུང་ནས། །ཕ་
ཡུལ་ཐེམ་ནང་གོམ་པ་མི་འདོར་བ། །ཡུལ་གྱི་མངོན་ཞེན་སྤངས་པའི་རྣམ་ཐར་
ཡིན། །ཐོག་མ་མེད་ནས་འཁོར་བའི་གནས་འཁྱམས་ཕྱིར། །གཉེན་དུ་མ་
གྱུར་སེམས་ཅན་གཅིག་ཀྱང་མེད། །ཕན་གནོད་ལན་ཆགས་བདའ་དེད་ཡིན་
ཐག་བཅད། །དགྲ་གཉེན་གདམ་ཀ་མེད་པའི་རྣམ་ཐར་ཡིན། །བདག་་་་་
འཛིན་མེད་པའི་ས་ཕུག་བྲག་ཕུག་དང་། །རྩྭ་དང་ལོ་མའི་སྤྱིལ་བུར་གནས་
བཅས་ནས། །ཀ་ཅན་ཁང་བཟང་བདག་ཏུ་མི་འཛིན་པ། །གནས་ལ་ཆགས་
སེམས་སྤངས་པའི་རྣམ་ཐར་ཡིན། །བྱམས་པས་འཆིང་ལ་སྡང་བས་མི་འཆིར་
ཕྱིར། །གདམ་ཀ་བྱུང་ན་བྱམས་ལས་སྡང་བ་འདེམས། །བྱམས་རུང་ སྡང་
རུང་འབྲལ་དུ་ལན་མི་འདོན། །ཟན་གཅིག་ཆང་གང་སྤངས་པའི་རྣམ་ཐར་
375



ཡིན། །ཇི་ལྟར་སྐྱིད་ཀྱང་སྐྱིད་མཁན་རང་གི་སེམས། །ཇི་བཞིན་སྡུག་ཀྱང་
སྡུག་མཁན་སེམས་ལས་མེད། །སེམས་དང་སེམས་བྱུང་འཁྲུལ་ཤེས་ཡིན་ཐག་
བཅད། །བདེ་སྡུག་རོ་སྙོམས་བྱས་པའི་རྣམ་ཐར་ཡིན། །སྐྱོན་ལ་དངོས་དང་
ལྟར་སྣང་གཉིས་ཡོད་ཕྱིར། །གཞན་སྐྱོན་མི་རྟོག་རྟོགས་ཀྱང་བརྟག་དཔྱད་
མེད། །རང་སྐྱོན་བརྟག་ཅིང་དཔྱད་ནས་ཚུལ་མིན་སྤངས། །སྒོ་གསུམ་བག་
ཡོད་བྱས་པའི་རྣམ་ཐར་ཡིན། །རྒྱུ་དྲུག་སྐྱེ་བཞིས་བསྡུས་ པའི་ སེམས་ ཅན་་
རྣམས། །ཕུང་ཁམས་སྐྱེ་མཆེད་རང་དབང་གིས་བསྡུས་ཕྱིར། །གདན་་་་་་
གསུམ་འཛོམ་པའི་དཀྱིལ་འཁོར་ཡིན་ ཐག་བཅད། །དག་སྣང་ཕྱོགས་མེད་་
འབྱོངས་པའི་རྣམ་ཐར་ཡིན། ། ཕན་བདེའི་འབྱུང་གནས་སངས་རྒྱས་བསྟན་
པ་ལ། །ཕན་གནོད་བྱེད་པ་གང་ཟག་མུ་བཞི་ཡོད། །ཆོས་དང་ཚུལ་མིན་མུ་
བཞིའང་མཚུངས་ཐག་བཅད། །གང་ཟག་ཚོད་འཛིན་སྤངས་པའི་རྣམ་ཐར་
ཡིན། །སེམས་ཅན་རྣམ་རྟོག་མི་མཐུན་མཐའ་ཡས་ཕྱིར། ། རྒྱལ་བའི་ཆོས་
ཚུལ་བསམ་གྱིས་མི་ཁྱབ་པས། །མི་མཁས་མཁས་རློམ་རྣམས་ཀྱི་ངག་མ་་་་
ཉན། །ཆོས་ལ་སྒྲོ་སྐུར་སྤངས་པའི་རྣམ་ཐར་ཡིན། །འདུལ་བས་སྣང་ལ་མདོ་
སྡེས་མ་བཀག་ཅིང༌། །མངོན་པའི་དོན་དང་མཐུན་ན་མ་གཏོགས་པ། །
གསང་སྔགས་སྒྲ་བཞིན་སྤྱོད་པའི་རྗེས་མ་འབྲང་། །དམ་ཆོས་གཞུང་བཞིན་
བྱས་པའི་རྣམ་ཐར་ཡིན། །གཞན་དོན་རླབས་ཆེན་འགྲུབ་ན་མ་གཏོགས་་་་
པ། །འདག་ཆར་སྨྲ་བཅད་རི་མཚམས་གང་རུང་གིས། །དུས་འདའ་མཛད་
སྤྱོད་མི་དང་མི་བསྟུན་པ། །སྒྲུབ་པ་མཐའ་རུ་འདོན་པའི་རྣམ་ཐར་ཡིན། །
བུན་བསྐྱེད་དང་ནི་གཞོག་སློང་ཐོབ་འཇལ་སྤང་། རྙེད་པས་རྙེད་པ་མ་བཙལ་
བས་མཐའ་རུ། །ལྟོ་གོས་སྲོག་འཚོ་ཙམ་ལ་ཆོག་ཤེས་བཟུང་། །ལོག་པའི་
འཚོ་བ་སྤངས་པའི་རྣམ་ཐར་ཡིན། །འཚོ་བའི་ཡོ་བྱད་ཕྲན་ཚེགས་མ་གཏོགས་
པ། །ཞིང་གཞིས་མི་འཛིན་སྡིག་ནོར་མི་འཆང་ཞིང་། །ཡོ་བྱད་ཅུང་ཟད་
376



ལྷག་ ཀྱང་ ཡོངས་ སུ་ གཏོ ང་། །འདོད་ པ་ ཚད་ མེད་ སྤངས་ པའི་ རྣམ་ ཐར
ཡིན། །འདུལ་ བ་ ལས་ གསུངས་ གནང༌ བཀག་ དཔང༌ བཙུགས་ ནས། །
བཅས་དང་རང་བཞིན་ཁ་ན་མ་ཐོ་བ། །སྲོག་ལ་བབ་པར་ཐུག་ཀྱང་འཛེམ་པ་
འདི། །རྒྱུ་འབྲས་ཁྱད་མ་བསད་པའི་རྣམ་ཐར་ཡིན། །དགྲའམ་གཉེན་་་་་
རྣམས་ལྟོས་མེད་གཞན་ཡང་རུང༌། །བདག་ལ་ཆེར་བརྙས་གནོད་པ་ཅི་བྱས་
ཀྱང་། །ངན་ལན་མི་འདོན་འཁོན་དུ་མི་འཛིན་པ། །ཀུན་ལ་ཞེ་འགྲས་་་
སྤངས་པའི་རྣམ་ཐར་ཡིན། །རང་ནོར་གཞན་གྱིས་རྐུས་སམ་ཕྲོག་ཀྱང་་་་་་
རུང་། །དེ་རྗེས་མི་གཅོད་གནས་སྐབས་མཐར་ཐུག་ཏུ། །དེ་ལ་ཕན་པར་
འགྱུར་པའི་སྨོན་ལམ་འདེབས། སྦྱིན་གནས་ཕྱོགས་རིས་མེད་པའི་རྣམ་ཐར་
ཡིན། །གནས་སྐབས་བག་དང་མི་ལྡན་ལྟར་སྣང་ཡང་། །གནང་བཀག་རྩིས་
ན་ལྟུང་བར་མི་འགྱུར་ན། །ཆེ་བཞེད་ལོངས་སྤྱོད་ཕྱིར་དུ་ཚུལ་མ་འཆོས། །
ཚུལ་ཁྲིམས་ངོ་ལྐོག་སྤངས་པའི་རྣམ་ཐར་ཡིན། །ཟག་བཅས་མངོན་ཤེས་ཙམ་
ཡང་མ་ཐོབ་ཅིང་། །སངས་རྒྱས་བསྟན་པའི་ཕྱིར་དུ་མི་འགྱུར་ན། །རང་
སྲོག་གཅོད་ཀྱང་མངོན་སྤྱོད་ལས་མི་རྩོམ། །བཟོད་པའི་གོ་ཆ་གྱོན་པའི་རྣམ་
ཐར་ཡིན། །སྐྱེས་མཐའ་འཆི་ངེས་འཆི་རྐྱེན་འཚམས་པ་མེད། །ནམ་འཆི་ཆ་
མེད་དྲན་པ་རྒྱུན་ཆགས་ཀྱི། །ཚུལ་གནས་ཐོས་བསམ་སྒོམ་ལ་འབད་པ་་་་
འདི། །བརྩོན་འགྲུས་དང་དུ་བླངས་པའི་རྣམ་ཐར་ཡིན། །རྣམ་རྟོག་གང་
སྐྱེས་མི་འགོག་ངོས་བཟུང་ནས། །རང་སྣང་རང་སྟོང་རང་རིག་མ་འདྲེས་་
པ། །རང་གསལ་རྟོག་མེད་ངང་ལ་གནས་པ་འདི། །བསམ་གཏན་མཉམ་
པར་བཞག་པའི་རྣམ་ཐར་ཡིན། །འཁོར་འདས་ལམ་གསུམ་རྣམ་པ་གང་ཤར་
ཡང༌། །སྣང་རིག་སྟོང་གསུམ་མ་འདྲེས་ཡོངས་རྫོགས་སུ། །ཐག་ཆོད་མཐར་
འཛིན་གྲུབ་མཐའི་རྗེས་མ་འབྲངས། །བདག་མེད་ཤེས་རབ་ཐོབ་པའི་རྣམ་
ཐར་ཡིན། །སྒྲ་ཚད་སྙན་ངག་སྡེབ་སྦྱོར་མ་སྦྱངས་པས། །མཁས་པར་གྲགས་
377



པའི་གྲགས་པ་བདག་ལ་མེད། །བླ་མའི་དྲིན་གྱིས་གོ་རྒྱུ་ཚིག་གཅིག་པོ། །
ལུས་ཀྱི་ལས་སུ་རྡོ་རྗེ་སྐྱིལ་ཀྲུང་བཅས། །ངག་གི་ལས་སུ་རྡོ་རྗེའི་བཟླས་པ་
བྱས། །ཡིད་ཀྱི་ལས་སུ་རྡོ་རྗེ་སེམས་དཔའ་སྒོམ། །སྒོ་གསུམ་རྣལ་དུ་ཕབ་
པའི་རྣམ་ཐར་ཡིན། །མདོར་ན་བདག་གིས་རྒྱུན་གྱི་ཉམས་ལེན་བཞི། །སྡིག་
བཤགས་དགེ་བསྔོས་སྨོན་ལམ་རྒྱ་ཆེན་བཏབ། །མ་ཡེངས་དྲན་པས་བླ་མའི་
ཞལ་གདམས་ལ། །ཉམས་སུ་ལེན་ལུགས་མདོར་བསྡུས་འདི་ལྟར་བགྱིས། །
གཟུགས་ནས་རྣམ་མཁྱེན་བར་གྱིས་བསྡུས་པའི་ཆོས། །འཁོར་འདས་ལམ་་་
གསུམ་རྣམ་པ་གང་ཤར་ཡང༌། །རང་གི་སེམས་ཡིན་སེམས་ལས་དོན་གཞན་
མེད། །སེམས་ཀྱི་ཆོས་ཉིད་རང་གི་ངོ་བོས་སྟོངས། །ཇི་ལྟར་སྟོང་ཡང་སྟོང་
མཁན་རང་བྱུང་ཡིན། །སྣང་སྟོང་གཉིས་དང་གཉིས་མེད་གང་རུང་དུ། །
རིག་དང་རང་རིག་ཡིན་གྱི་གཞན་རིག་མིན། །དེས་ན་འདི་ལྟར་སྣང་བའི་ཆོས་
རྣམས་ཀུན། །སྣང་རིག་སྟོང་གསུམ་མ་འདྲེས་ཡོངས་རྫོགས་སུ། །ཐག་ཆོད་
ཡིད་ཆེས་རང་སོ་མ་ཤོར་བར། །གང་ ཤར་བཟོ་དང་ཕྲལ་ནས་ཉལ་་་་་་་
འདི། །གཡུང་སྟོན་ཧྲུལ་པོ་བདག་གི་ཉམས་ལེན་ལགས།། རང་དོན་ཆོས་སྐུ་
མངོན་དུ་གྱུར་ཙ་ན། །གཞན་དོན་གཟུགས་སྐུའི་ཕྲིན་ལས་ ཤུགས་ལ་་་་་་་་
འབྱུང་། །ནམ་ཞིག་གདུལ་བྱ་དུས་ལ་བབ་དུས་སུ། །རྩོལ་མེད་འགྲོ་དོན་
འགྲུབ་པ་རྟེན་འབྲེལ་ཡིན། །དེས་ན་བྱང་ཆུབ་སེམས་ཀྱི་ལྗོན་ཤིང་འདི། །
བསྲུང་བའི་དུས་དང་སྤྱད་པའི་དུས་གཉིས་གསུངས། །དེ་ཕྱིར་མཁའ་མཉམ་
སེམས་ཅན་ཀུན་དོན་དུ། །ཚོགས་གཉིས་སྒྲུབ་པའི་ཐབས་ལ་འབད་དུས་་་
འདིར། །གཞན་ལ་མི་ཕན་རང་ལ་གནོད་པ་ཡི། །དམ་མེད་ཚོགས་པ་བསྐྱང་
དུ་བདག་མི་ཁོམས། །གསང་སྔགས་གསར་རྙིང་རྒྱུད་སྡེ་དུ་མ་ནས། །ཐོག་
མར་དཔོན་སློབ་འབྲེལ་བརྟག་གཅེས་པར་གསུངས། །གལ་ཏེ་མ་བརྟག་བེ་
སྦྲེལ་གཡངས་སྐྱུར་བཞིན། །འགྱུར་ཞེས་གསུངས་པ་འདི་ལ་བདག་ནི་སྐྲག །
378



ཚེ་འདིའི་ཆེ་ཐབས་དང་ནི་རྙེད་ཚོལ་ལ། །སྣོད་སྐྱོན་བཞི་དང་མ་བྲལ་སློབ་
མའི་ཚོགས། །བསྡུས་ནས་དབང་བསྐུར་ཆོས་བཤད་བྱས་གྱུར་ཀྱང། །སྨིན་
གྲོལ་མེད་ཕྱིར་འགྲོ་དོན་ལྟར་སྣང་ཡིན། །སེང་ཞོ་གསེར་སྣོད་མིན་པར་བླུག་
གྱུར་ན། །སྣོད་ཆག་བཅུད་འབོ་དེ་བཞིན་ངེས་པའི་དོན། །མཐར་ཐུག་དམ་
ཆོས་རྫོགས་པ་ཆེན་པོ་འདི། །སྣོད་མིན་རྣམས་ལ་བསྟན་དུ་ག་ལ་རུང༌། །
ནམ་བཞག་གཏན་གྱི་དགོས་འདོད་ཀུན་འབྱུང་ཕྱིར། །བསམ་འཕེལ་དོན་
གྲུབ་ནོར་བུས་སྐྲུན་མི་འོས། །དེ་འདྲའི་དམ་ཆོས་རིན་ཆེན་རྙེད་དུ་་་་་་
འདིར། །ཚེ་འདིའི་བཙན་ཕྱུག་ཀ་འདྲ་མེད་ཀྱང་ཆོག ། སྙིགས་དུས་སེམས་
ཅན་བསྡུ་བཞིས་བསྡུ་དཀའ་ཞིང་། །བསྡུས་ཀྱང་ཐར་པའི་ལམ་ལ་འགྲོ་མི་འ
དོད། །དེ་བས་ངེས་མེད་དབེན་གནས་བས་མཐའ་རུ། །སེམས་ཅན་ཀུན་
དོན་སྨོན་འཇུག་སེམས་གཉིས་བསྐྱེད། །དམན་པའི་ས་བཟུང་རྒྱལ་པོའི་གོས་
གྱོན་ནས། །སྡིག་སྤངས་དགེ་སྤྱད་རང་སེམས་དམུ་རྒོད་བཏུལ། །ཞེས་
གསུངས་པ་ལྟར། །མཁས་དང་གྲུབ་པའི་རྣམ་ཐར་གངས་ཅན་ཙམ་ན་འགྲན་
ཟླ་མེད་པར་བསྟན་ནས་གྱ་གཉིས་པ་ཤིང་སྦྲུལ་ལ་ནམ་མཁའ་ཐམས་ཅད་འཇའ་
འོད་དཀྱིལ་འཁོར་གྱི་རྣམ་པས་གང་བའི་ལྟས་ཟླ་སྦྲེལ་དུ་སྣང་བ་དང་བཅས་ཏེ་
མྱ་ངན་ལས་འདས་སོ། །རྗེ་འདི་ལ་སློབ་མའི་ཚོགས་མང་དུ་ཡོད་ཀྱང་། །
གཙོ་བོར་དོན་བརྒྱུད་ཀྱི་བསྟན་པ་ཡོངས་སུ་རྫོགས་པར་གཏད་པ་ནི་རྗེ་རོལ་པའི་
རྡོ་རྗེ་ཁོ་ནའོ། །
379



ལེའུ་བཞི་པ། ཀརྨ་པ་རོལ་པའི་རྡོ་
རྗེའི་རྣམ་ཐར།
གཅིག སྐུ་བལྟམས་པའི་ཚུལ།
དེ་ལ་དཔལ་མཐོན་མཐིང་གི་ཅོད་པན་འཛིན་པ་ཀརྨ་པ་བཞི་པ་རོལ་པའི་
རྡོ་རྗེ་ནི། ཀརྨ་པཀིའི་རྣམ་ཐར་བཀའ་རྒྱ་མ་ལས། ད་སྟེ་ལོ་བརྒྱ་ལྷག་ཙམ་ན་
བྲམ་ཟེ་ཆེན་པོའི་ཐུགས་ཀྱི་སྤྲུལ་པ། དུས་གསུམ་མཁྱེན་པའི་ངོ་བོ་རྣམ་པར་
འཕྲུལ་བ་ཞིག་བྱོན་ནས། བསྟན་པ་སྐྱོང་ཡང་ཤེས་དུས་ཚོད་མར་འགྲིབ་ཏུ་
སོང་བའི་ཕྱིར། དེང་སང་ངའི་འཕྲིན་ལས་ཙམ་མི་འབྱུཅ་ཅུང་ཟད་ཙམ་་་
འབྱུང༌། ཞེས་གསུངས་པ་དང་མཐུན་པར་སྔོན་ཕོ་བྲང་ཤོང་ཏོར་སྐུའི་བཀོད་
པ་བསྡུས་ཤིང་ཟླ་བའི་དཀྱིལ་འཁོར་གྱི་སྟེང་ནས་འཛམ་གླིང་ལ་གཟིགས་ཏེ།
སྐད་ཅིག་གིས་དགའ་ལྡན་དུ་ལྷའི་དྲང་སྲོང་ལེགས་སྐྱེས་སུ་གྱུར་པ་ལ། བཅོམ་
ལྡན་འདས་བྱམས་པས་ཁྱོད་འཛམ་བུའི་གླིང་དུ་སྐྱོ་བར་མ་བྱེད་པར། ད་དུང་
སེམས་ཅན་གྱི་འདྲེན་པ་ལ་སོང་ཞིག ཅེས་ལུང་བསྟན་པ་དང་དེ་མ་ཐག་ཏུ་
འཛམ་བུའི་གླིང་དུ་སེམས་ཅན་གྱི་དོན་བྱ་དགོས་པར་འདུག་སྙམ་པའི་འདུན་པ་
བྱུང་བའི་དུས་སུ། བཅོམ་ལྡན་བྱམས་པ་རིན་པོ་ཆེ་སྣ་ཚོགས་ཀྱི་ཁྲི་ལ་བཞུགས་
པའི་དྲུང་དུ། དཔལ་རྟ་མགྲིན་ལ་སོགས་དཔའ་བོ་དང། མཁའ་འགྲོའི་
ཚོགས་དུ་མས་དགྱེས་པའི་རྣམ་འགྱུར་དཔག་ཏུ་མེད་པ་མཛད་ཅིང་། སེམས་
ཅན་གྱི་དོན་ལྷུན་གྲུབ་ཏུ་འབྱུང་བར་གྱུར་ཅིག ཅེས་གསུངས་ནས་བདུད་རྩི་
380



དྲངས་ཤིང་རབ་གནས་འཐོར་བའི་སྣང་བ་བྱུང་བ་དང་། ཤེལ་གྱི་ཁང་པ་ཐེམ་
སྐས་དང་བཅས་པ་ཡོད་པ་ལ་འཇའ་ཚོན་སྣ་ཚོགས་འཕྲོ་བ། ལོགས་གསེར་གྱི་
ས་གཞི་ལྟ་བུ་ཡོད་པའི་ནང་དུ་གཤེགས་པའི་སྣང་བ་བསྟན་པ་དང་། བདེ་བ་
ཅན་ལ་སོགས་པ་སངས་རྒྱས་ཀྱི་ཞིང་མཐའ་དག་ནས་ཀྱང་ཞིང་འདིར་གཤེགས་
པའི་ཆོ་འཕྲུལ་གྱིས་ཡུམ་གྱི་ལྷུམས་སྦྱངས་ཏེ། སུམ་པའི་ཡུལ་ལྷོ་ལུང་ཆེན་བཅོ་
བརྒྱད་དང་མི་རིང་བ་རྗོད་ཨ་ལ་རོང་དུ། ཨ་ལ་སྤང་དཀར་ཞེས་བྱ་བ་རུས་
ཆེན་ལྡོང་། བྱེ་བྲག་ཀུ་ཅོར་གྱི་རིགས་ལས། ཡབ་ལྷ་ལྡོང་བསོད་ནམས་དོན་
གྲུབ་དང་། ཡུམ་མཛའ་བཟའ་བརྩོན་འགྲུས་རྒྱན་ཞེས་བྱ་བ་གཞན་སྣང་དུ་སྐྱེ་
བོ་ཕལ་པ་དམན་པའི་ཚུལ་བཟུང་བ་ལ། ལྕགས་ཕོ་འབྲུག་གི་ལོ་ཟླ་བ་གསུམ་
པའི་ཚེས་བརྒྱད་ཀྱི་ཉི་ཤར་ལ་སྐུ་བལྟམས་ཏེ། དེ་མ་ཐག་ཙོག་པུར་བཞུགས་ཏེ་
མ་ཎི་དང་དབྱངས་གསལ་གསུངས་པ་ན། ཡབ་ཐེ་ཚོམ་དུ་གྱུར་ཚེ་ཡུམ་གྱིས་ང་
ལ་ཉི་ཟླ་ཁོང་དུ་ཆུད་པ་དང་། ཕྲག་གོང་ན་ཉི་ཟླས་བརྒྱན་པ་དང༌། ཆུ་ཆེན་
ལ་ཟམ་པ་བཙུགས་པ་སོགས་རྨི་ལམ་དང་། སྐབས་འགར་ལུས་རང་དབང་
མེད་པར་དཀྲུགས་ཤིང་འཕར་བ་སོགས་དངོས་ཀྱི་ངོ་མཚར་མང་བས་ཐེ་ཚོམ་མི་
དགོས་སོ་གསུངས། ལྟེ་བ་བཅད་པའི་ཚེ་དྲི་བཟང་པོ་བྱུང་སྟེ་ཡུལ་ཁམས་ཁྱབ།
སྔོན་ཆོས་རྗེ་རིན་པོ་ཆེ་འདའ་ཁར། སློབ་དཔོན་གུའི་གུང་པ་ལ་ལུང་བསྟན་པ་
བཞིན། དགུང་ལོ་གསུམ་པ་ལ་ཀོང་ལུང་རལ་གསུམ་གྱི་ཡ་གྱལ་ཉང་པོར་་
ཕེབས་མ་ཐག་ཡུམ་ལ་ང་ཀརྨ་པཀྴི་ཡིན་འཛམ་གླིང་ན་གདུལ་བྱ་མང་དུ་ཡོད་
པས་འོང་བ་ཡིན་ལྟོས་ཤིག་འཆི་མེད་འཁྲུལ་འཁོར་བྱའོ་གསུངས་ནས་མཛད།
ངས་ཁྱོད་ཀྱི་ཁོང་དུའང་འདི་ལྟར་བྱས་པས་ཁྱོད་འཕར་བ་དང་ཧུབ་ཕོར་པོ་བ་
སོགས་བྱུང་བ་ཡིན། ཞོ་ཁ་བྲག་ཕྱི་ནགས་ཕུ་རྣམས་སུ་ཕྱིན་ནས་བལྟ་དགོས།
གཤིན་རྗེ་དོང་ཁའི་འོག་ན་དམྱལ་བའི་ཟངས་ཁ་ཡོད་པ་ནས་སེམས་ཅན་དཔག་
མེད་འདྲེན་པ་ཡིན། འདི་རྣམས་ད་དུང་ཕ་ལ་ཡང་མ་བཤད་ཅིག་གསུངས།
381



ཁྱེད་ཀརྨ་པ་ཀི་ཡིན་ན་རང་བྱུང་རྡོ་རྗེ་མིན་ནམ་ཞེས་ཞུས་པས་དེ་གཉིས་གཅིག
ངའི་ཞལ་མཐོང་བ་ལ་ཡང་ངན་སོང་མེད། ད་དུང་རྒྱལ་པོའི་ཕོ་བྲང་གི་བར་
དུ་འགྲོ། གདུལ་བྱ་མཐའ་ཡས་པ་འདུལ་རྒྱུ་ཡོད་གསུངས། རྡོ་ཀྱོག་ཕུག་ཏུ་
ཡུམ་གྱི་མིག་ལ་ལིང་ཏོག་བྱུང་ཞིང་སྨྲེ་ངག་བཏོན་པས་ཁྱོད་སེམས་ཕམ་མི་དགོས་
མིག་ཞར་དོགས་མེད། ཁྱོད་ཡེ་ཤེས་མཁའ་འགྲོ་བརྒྱ་རྩ་བརྒྱད་ཀྱི་གཅིག་ཡིན།
ཁྱོད་གཟུགས་ངན་ཡང་བཟོད་དེ་ངས་གནས་གཡར་བ་ལ་བཟང་པོ་མ་རྙེད་པ་
མིན། སང་ཕོད་ད་ཙམ་ཁྱོད་ལ་ཕྱག་འཚལ་བ་མང་པོ་འོང་། ཀོང་བུ་ཆུ་
གསེར་གྱི་ལྷ་ཁང་གི་རྒྱབ་ཏུ་སྒྲུབ་གནས་སོ་མ་གཅིག་བཏབ་ནས་དེར་འདུག་པ་
ཡིན། བྱི་བ་ལོ་ནས་ཁོ་བོ་ལ་གདུལ་བྱ་ཆེན་པོ་ཡོང་བ་ཡིན་ཞེས་གསུངས།
ཡང་ དྭགས་ ལྷ་སྒམ་པོར་འགྲོ་དགོས། ངའི་ གདན་ ས་ བར་ པ་ ཡིན།
བཀའ་བརྒྱུད་ཀྱི་ཕོ་ཁྲོམ་ ཡང་ དེར་བཞུགས་གསུངས་ནས་དེར་བྱོན་པའི་ཚེ།
མཆོད་ ཁང་རྙིང་མར་བཀའ་བརྒྱུད་ཕོ་ཁྲོམ་དང་མཇལ་བའི་དུས་ སུ་ཡབ་ལ་་
གསུངས་པ། ཁྱོད་ཀྱིས་དཔའ་བོ་མཁའ་འགྲོ་འདི་རྣམས་ཀྱི་ཞལ་མཐོང་ངམ་
ཞེས་པ་ལ། མ་མཐོང་ཇི་ལྟ་བུ་གདའ་ལགས་ཞུས་པས། བཀའ་བརྒྱུད་ཀྱི་བླ་
མ་རྣམས་ལ་དཔའ་བོ་མཁའ་འགྲོ་དཔག་ཏུ་མེད་པས་བསྐོར་ནས་འདུག་པ་་
མཐོང་ཞེས་གསུངས། དེ་ནས་འབའ་ནང་དུ་བྱོན་དུས་ཡབ་ཀྱི་ཆུ་ཕྲན་ཞིག་ལ་
ཁུར་ནས་འབྱོན་པར། དོ་ནུབ་རང་རེ་དབྱུག་རྡུང་འོངས་ན་འགྲོ་བ་ཨེ་ཡིན་
གསུངས་པས། ཡབ་ཀྱིས་ཁར་ཐལ་བ་ཐོབ་བྱས་འདུག དེ་ནུབ་ཞག་ས་དེར་
འབྲི་ཁུང་པའི་ནས་འདྲེན་དཔོན་རྐྱ་ཞིག་གིས་མགོ་བྱས། མི་སུམ་ཅུ་རྩ་གཅིག་
ཡོད་པ་ལ། དྲུང་གིས་དབྱུག་རྡུང་འོང་ཞེས་པ་ལ་བརྟེན་ཏེ། སྔགས་པ་ཞིག་
གིས་མོ་བཏབ་པས་དགྲ་མི་འོང་ཟེར། དྲུང་གིས་ཡབ་ལ་བོས་ནས་རང་རེ་སྙོམ་
ཆུང་གི་སྡོད་ས་འདི་ཙམ་ཡིན་གསུང་ནས་ལོགས་ཤིག་ཏུ་བྱོན་ནས་བཞུགས་པ་
དང༌། ཐོ་རངས་ཁར་ཁོང་རྣམས་ལ་དགྲ་བྱུང་ནས་ ཐམས་ ཅད་ བརྡུངས།
382



ཁལ་མ་དང་སྤྱད་པ་རྣམས་ཁྱེར་རོ། ། ནམ་ལངས་པ་དང་དཔོན་སྐྱ་དེ་ན་རེ།
བུ་ཆུང་བདེན་པར་བྱུང་ཟེར་ནས་ཤ་ཞིག་བྱིན་ནོ། ། ཕྱིར་ཉིན་ཨ་ཁུས་དགྲ་ཨེ་
འོང་ཞུས་པས་མི་འོངས་གསུངས། ཡང་དགུང་ལོ་ལྔ་བཞེས་པའི་ཚེ་ནགས་
ཕུར་བྱོན་པའི་དུས། ཆོས་རྗེ་གོང་མའི་དུས་མཆོད་བྱེད་པ་དང་འཛོམ་སྟེ།།
དྲུང་གི་ཞལ་ནས་ཁོང་རྣམས་ངས་མཆོད་པ་བྱེད་ཟེར་ནས་རང་རེ་ལ་ཅི་ཡང་མི་
སྟེར་བར་འདུག་གསུངས། གཞན་དག་གིས་ཁྱེད་ཀརྨ་པ་ཡིན་ན་བླ་མ་ཀུན་
དགའ་བྱམས་པ་ད་ལྟ་ གར་བཞུགས། འདིར་ནམ་འབྱོན་ཞེས་ཟེར་བ་ལ།
དྲུང་གི་ཞལ་ནས། ཀུན་དགའ་བྱམས་པ་བྱོན་རྒྱུ་འདུག་པ་མ་མཐོང་། རུས་
ཐུམ་ཞིག་བྱུང་འདུག་ཅེས་གསུངས་པས། མི་གུས་པའི་རྣམ་འགྱུར་མང་དུ་
བྱས་ཤིང༌། ཁྱད་པར་དུ་ཁྱོད་རང་བྱུང་རྡོ་རྗེ་ཡིན་ན་འདིས་གནོད་པར་མི་
ནུས་ཀྱི་ཟེར་ཞིང་དོམ་གྱི་ཁར་འཕངས་པའི་ཚེ། དོམ་དེས་ཤིན་ཏུ་དད་པའི་
རྣམ་འགྱུར་གྱིས་ཞབས་ལ་ལྕེས་ལྡག་པར་གྱུར་ཏོ། །
ཡང་བྲག་གསུམ་མཚོ་རྫོང་འདི་ཨུ་རྒྱན་པདྨ་འབྱུང་གནས་ཀྱི་སྒྲུབ་གནས་
ཡིན་ཞིང༌། གུ་རུ་ཉིད་ཀྱིས་བཞེངས་པའི་འབུམ་པ་དང་། ཞབས་རྗེས་ཀྱང་
ཡོད་པས་དེར་འགྲོ་ཞག་གསུམ་སྡོད་པ་ཡིན་གསུངས་ནས་བྱོན་ཏེ། འཁོར་
ཐམས་ཅད་ལ་ཞབས་རྗེས་གསལ་བར་བསྟན་ཅིང་། ངས་ཀྱང་བྱས་ན་འདི་
འདྲ་འོང་གསུངས་མཛད་པར་ཞུ་ཞེས་ཞུས་པས། ད་དུང་དུས་ལ་མ་བབ་ཅེས་
གསུངས། ཡང་བྲག་གསུམ་མཚོ་ཆུར་བྱོན་དུས་ཙ་དཀར་དར་བ་ཞེས་བྱ་བས།
ཁྱོད་གྲུབ་ཐོབ་ཡིན་ན་ངའི་སྒོ་ཤེས་སམ་ཞེས་ཟེར་བ་ལ། ཤེས་གསུངས་ནས་
གཞན་གྱིས་མ་བསྟན་པར་དེའི་ཁང་པའི་སྒོ་མཁྱེན་ཏེ། ནང་དུ་བྱོན་པས་ཤིན་
ཏུ་དད་ཅིང་བསྙེན་བཀུར་བྱས། རྟ་ཞིག་ཕུལ་ཏེ་བསྙེན་བཀུར་འབུལ་བ་བྱས་
པ་ལ་ཁོ་སྔ་བར་འདུག ཡང་ཡོན་བདག་ཞིག་གིས་ཀྱང་། ཁྱེད་གྲུབ་ཐོབ་
ཡིན་ན་བདག་གི་སྒོ་ཤེས་སམ་ཞུས་པ་ལ། སྔར་བཞིན་མཁྱེན་ནས་བྱོན་པས་
383



དད་པ་ཐོབ། ཡོན་བདག་བཙུན་པ་བྱ་བ་ཞིག་ན་བ་ལ། སྨན་དཔྱད་རིམ་གྲོ་
ཅི་བྱས་ཀྱང་མ་ཕན་ནས། དྲུང་གིས་བྱིན་རླབས་མཛད་དེ་ཞག་ཉི་ཤུ་རྩ་གཅིག་
ན་ཕན་པར་འགྱུར་རོ། །ཞེས་ལུང་བསྟན་པས་དེ་ཁོ་ན་ལྟར་གྱུར། ཡང་བྲག་
གསུམ་རྡོ་ཀྱོག་ཏུ་བཞུགས་པའི་དུས། ཡབ་ཁུ་ཁོང་རང་གི་ཡུལ་ནས་ཟངས་
ཆེན་ཞིག་ལེན་དུ་སོང་བ་ཡུན་རིང་པོ་འགོར་ཞིང་འདུལ་བ་ལ་དྲིས་པས་ཀྱང་
མཐོང་ཚོར་མ་བྱུང་སྟེ། གཞན་གྱིས་བསད་པ་ཡིན་ནམ་ཞེས་ཡུམ་དང་ལྕམ་
སྲིང་མོ་གཉིས་ཀྱིས་མྱ་ངན་བྱས་པ་ལ། དྲུང་གི་ཞལ་ནས་མྱ་ངན་མི་དགོས་
ཞག་བཞི་ན་སླེབ་པར་ཡོད་ཅེས་གསུངས་པ་ལ་དེ་ཁོ་ན་ལྟར་བྱུང་། ཡང་ཏྲ་
ཏིར་བུད་མེད་ཅིག་ནད་དྲག་པོས་བཏབ་སྟེ། སྨྲེ་སྔགས་ཀྱིས་གསོལ་བ་བཏབ་
ཅིང་བྱིན་གྱིས་རློབས་ཞུས་པས། ཁྱོད་མི་འཆི་ཞག་བཞི་ན་ཕན་ཞིང་བུ་ཞིག་
ཀྱང་སྐྱེ་བར་འགྱུར། ཞེས་གསུངས་པས་དེ་བཞིན་དུ་བྱུང༌། ཡང་སྦྱང་ཤུག་
ཐང་དུ་བྱིས་པ་ཞིག་ནད་ཀྱིས་གཟིར་བ་ལ་བྱིན་རླབས་མཛད་ཙམ་གྱིས་ནད་ལས་
གྲོལ་ཏེ་ཐམས་ཅད་ངོ་མཚར་དུ་གྱུར། དེ་ནས་རྟོགས་ལྡན་ཡེ་རྒྱལ་བ་དཔོན་
སློབ་རྣམས་ཀྱིས་མཇལ་ཏེ། ནགས་ཕུར་འབྱོན་པར་ཞུས་པ་ལ་ད་ལན་མི་འགྲོ་
ད་གཟོད་ཁྱེད་པས་ཀྱང་རྟ་པ་མང་བ་བྱས་ནས་དར་འཕྱར་དུང་འབུད་ཅིང་ཡོང་
བ་ཡིན་ཞེས་གསུངས། ཕྱིས་དེ་ཁོ་ན་ལྟར་གྱུར། །
དགུང་ལོ་དྲུག་བཞེས་པའི་ཚེ། བྲག་ཕྱི་ལྷ་ཁང་དུ་བྱོན་ཏེ་འགྲོ་མགོན་
གཙུག་ལག་ཁང་གི་སྒོ་ཕྱེ་གསུངས་ནས་ནང་དུ་བྱོན། ཆོས་རྗེའི་སྐུ་འདྲ་ལ་ཕྱག་
རྒྱ་མཛད་དེ་ཕུ་བོ་ཁམས་བཟང་ངམ་གསུངས། གཞན་སྐུ་གཟུགས་རྣམས་ལ་
ཕྱག་མཛད་ཅིང་ཕྱག་དང་ཞེ་སའི་མཆོད་པ་འབུལ་གསུངས། འགྲོ་མགོན་ལ་
ཁྱོད་ཀྱི་ལག་ན་ངའི་ཞྭ་དང་ཞབས་རྗེས་ཡོད་པ་ཁྱེར་ལ་ཤོག་གསུངས། མེད་
ཞུས་ཀྱང་མ་གསན་པར་ཇོ་བོའི་ཞབས་རྗེས་ཡོད་པ་ཕུལ་བས་འདི་མིན་ང་རང་
གི་དེ་ཁྱེར་ཤོག་གསུངས། དེའི་ཚེ་ལྷ་ཁང་གི་རྒྱ་མཐོང་ལ་བྱ་རྒྱ་བྲེས་པའི་སྟེང་
384



དུ་བྱོན་ཏེ་ངོ་མཚར་བའི་རྫུ་འཕྲུལ་བསྟན་ཏོ། ། དེར་དབུ་ཞྭ་དང་ཞབས་རྗེས་
ཀྱང་ཕུལ་ཞིང་ཞབས་ཏོག་གིས་མཉེས་པར་བྱས། དེའི་སང་འགྲོ་མགོན་ལ་
ཁྱོད་ཀྱིས་ང་ཤེས་སམ་གསུངས་མི་ཤེས་ལགས་ཞུས་པས།. དུས་གསུམ་མཁྱེན་
པ་ཡང་ང་ཡིན། ཀརྨ་པཀྴི་ཡང་ཡིན། རྒྱ་ཡུལ་དུ་ཕྱིན་ནས་ཧོར་དམག་་
བཏུལ་བ་ཡང་ང་ཡིན། ད་རུང་འདུལ་འཕྲོ་ཡོད། སྤྲིན་གྱི་མཐོང་ནས་་་
བསྟན་པ་ཡང་ང་ཡིན། ངའི་བླ་མ་སྟོང་པ་ཉིད་ཡིན་ཁྱེད་རྣམས་ཀྱི་བླ་མ་ང་
ཡིན་ང་ལ་སྤྲུལ་པ་གསུམ་ཡོད་པ་ལ། གཅིག་བྱང་ཆུབ་སེམས་དཔའ་བློ་གྲོས་
རིན་ཆེན་གྱི་དྲུང་ན་ཡོད། གཅིག་ཤར་ཕྱོགས་མངོན་པར་དགའ་བ་ན་ཡོད།
འཛམ་བུའི་གླིང་འདིར་ང་རང་འོངས་པ་ཡིན། མི་རྣམས་ད་ལྟ་ང་ལ་ཐེ་ཚོམ་
བྱེད་དེ་མྱུར་དུ་སོལ་འགྲོ་བ་ཡིན། ཁྱེད་རྣམས་ངའི་འཁོར་ཡིན། ཁྱོད་དགེ་
བཤེས་རྣམས་ཀྱང་ཟ་འདོད་ཀྱི་ཆེ་རྩོད་མ་བྱེད་པར་སྒྲུབ་པ་ལ་བརྩོན་པར་གྱིས་
ཤིག་གསུངས། དྲུང་ནས་དེ་ལྟར་ལགས་ན། རྣམ་ཐར་ཞིག་གསུང་བ་ཞུ་
ཞུས་པས། བར་དོའི་རྣམ་ཐར་གོང་དུ་སྨོས་པ་དེ་རྣམས་ཉུང་ཤས་ཤིག་་་་་
གསུངས། ཡང་ཚོགས་གྲལ་ཞིག་ཏུ། ང་ལོ་བཞི་ལོན་ནས་པདྨ་དཀར་པོ་ས་
ཁར་སྐྱེས། །ལོ་ལྔ་ལོན་ནས་འགྲོ་ལ་ཆོས་བཤད་བྱས། །ལོ་དྲུག་ལོན་ནས་
སེམས་ཅན་ལམ་སྣ་དྲངས། །ལོ་བདུན་ལོན་ནས་འགྲོ་བའི་གདུལ་བྱ་་་་་་་
བསྐྱངས། །རིན་ཆེན་ང་ཡི་བཤད་པ་ཡིན། །དེ་དང་མཇལ་ན་ངན་སོང་མེད།
ཅེས་གསུངས། ཡང་གཞན་ཞིག་གིས། དྲུང་ཡང་ཡང་མཐོང་བར་དཀའ་
ཞེས་བསྐྱར་ཞིང་ལེགས་པར་བལྟས་པས། ལྟོས་ཤིག་ལྟོས་ཤིག་ང་ལ་ལྟོས། །
ད་རེས་མཐོང་བ་དོན་ལྡན་ཡིན། །དམུས་ལོང་རྣམས་ཀྱི་དཔལ་དུ་ཤར། །
སངས་རྒྱས་བསྟན་པ་ནུབ་ནས་ཤར། །གསུང་ཡི་གེ་དྲུག་མའི་ཉི་མ་ཤར། །
ཞེས་གསུངས། །
ཡང་ལོང་པོ་མྱོས་ཀྱི་དོགས་རུར་བྱོན་པའི་དུས་སུ་ཚོགས་པ་མང་པོ་ལ་ཆོས་
385



གསུངས་ཏེ། དེའི་ནང་ནས་སྔགས་པ་དཀོན་མཆོག་སྐྱབས་ཟེར་བ་ཞིག་ལ་
གསུངས་པ་ཁྱོད་ཀྱིས་ལུང་པ་འདིའི་མདར་ཟངས་ཤིག་གི་ནང་དུ་མར་བཅུག་སྟེ་
ང་ལ་ཕུལ་བ་དྲན་ནམ་ཞེས་པ་ལ། དེས་ཅུང་ཟད་བསམས་ཏེ་ཞུས་པས་ཁྱེད་
ལ་ཕུལ་བ་མ་དྲན། ཆོས་རྗེ་རིན་པོ་ཆེ་རང་བྱུང་རྡོ་རྗེ་ལ་ལུང་པ་འདིའི་མདའ་
ཉི་ཟླ་ཐང་དུ་འབུལ་བ་དེ་ལྟ་བུ་ཞིག་བྱས་ཏེ་དེ་ལགས་སམ་ཞུས་པས། དེ་ཀ་
ཡིན་མོད་ ཅེས་ གསུངས་ པས་ དད་དེ་ཞབས་ཏོག་ ཕུན་སུམ་ཚོགས་པར་བྱས།
དེ་ནས་ལོང་པོ་བཅས་སྡེ་རུ་བྱོན་པའི་ཚེ་ཡོན་བདག་མགོན་པོ་མཁར་གྱི་བུ་་
གསར་ལ་ཁྱོད་ཀྱི་ཁྱིམ་དུ་འགྲོ་གསུངས་ནས་བྱོན་ཏེ། ཁྱོད་ཀྱི་སྒོ་འདི་སྔར་འདི་
ཕྱོགས་སུ་ཡོད་པ་ལ་ད་འདིར་བསྒྱུར་འདུག་ཅེས་རྒྱུ་མཚན་དང་བཅས་ཏེ་་་་
གསུངས་པས་རབ་ཏུ་དད་པར་གྱུར་ཞིང་། ངའི་ཕ་དོ་ནུབ་འདིར་ཕྱིན་ནམ་
ཞུས་པས་དོ་ནུབ་མི་ཕྱིན་འཁྱགས་སྟེང་ན་ཡོད། སང་ནུབ་སླེབ་འོང་གསུང་
བས་དེ་ཁོ་ན་ལྟར་གྱུར། ཡང་ཁྱོད་ཀྱིས་ང་ལ་གོས་ཤིག་ཕུལ་གསུངས་པ་ལ།
སང་ཕོད་འབུལ་བ་ལགས་ཞུས་པས་སང་ཕོད་ང་ལ་འབུལ་མི་གཞན་མང་པོ་ཡོང་
གསུངས་པས་འཕྲུག་ཕྱམ་བཟང་པོ་ཞིག་ཕུལ།
དེ་ནས་དགུང་ལོ་བདུན་བཞེས་པའི་ཚེ་ལྐོག་འཕྲེང་བ་རྣམས་ཀྱིས་མཇལ་
དུ་འོངས་ནས་ལྐོག་འཕྲེང་དུ་འབྱོན་པར་ཞུས་པའི་ཚེ། ཡབ་ཁུ་གཉིས་ཀྱིས་
ལྐོག་འཕྲེང་དུ་མི་འགྲོ་ཟེར་བ་ལ། དྲུང་གི་ཞལ་ནས། འགྲོ་བས་ཆོག་རྟ་མང་
པོ་འབུལ་མི་འོང་བར་ཡོད་གསུངས་པས་དེ་བཞིན་དུ་བྱུང༌། དེ་ནས་སེ་མོ་
གཉན་འཁྲིས་སུ་སྲས་པོ་ལྷུན་གྲུབ་ཀྱི་ཁང་པར་གདན་དྲངས་ནས་བཞུགས་པ་ལ་
ས་སྲོས་པ་ན། དྲུང་གི་ཞལ་ནས། ཐོག་ཁར་འདོང་དང་ཕྱི་རོལ་ཏུ་བར་ཆད་
ཀྱི་ལྟས་མང་པོ་བཟློག་ཏུ་ཡོད་གསུངས་ནས་ཁང་པའི་སྟེང་དུ་བྱོན་པ་ན། ཕྱི་
རོལ་གྱིས་ཕྱོགས་རྣམས་འདྲེ་མེ་ཀེམ་ཀེམ་གྱིས་གང་འདུག་པ་ལ། དྲག་སྔགས་
གསུང་ཞིང་སེ་གོལ་མཛད་པས་མོད་ལ་མེད་པར་གྱུར། འདིའི་རྒྱུ་མཚན་ཅི་
386



ལགས་ཞུས་པས། སྔར་ལོ་དུ་མའི་གོང་དུ་ལུང་པ་འདིའི་ཕུ་བྲག་ཅིག་ཏུ། ང་
སྒྲུབ་པ་བྱེད་ཅིང་བསྡད་པའི་ཚེ། མི་མ་ཡིན་འདུལ་འཕྲོ་ཡོད་པས། ད་རེས་
འདིར་ཡང་གླགས་ལྟ་བ་ཡིན་འདུག་གསུངས། ཡང་བྱམས་པ་བསམ་འགྲུབ་
ཀྱིས་མེ་ཏོག་གངས་ལ་ནགས་ལ་མང་པོ་ཕུལ་བས་མེ་ཏོག་གི་འདབ་མཚོ་ཞལ་ལ་
བགླན་ཏེ་ཞལ་ཚོམ་གྱི་རྣམ་པ་ལྟར་མཛད་ནས། ཀརྨ་པཀྵི་ལ་འདི་འདྲ་བ་ཡོད་
པ་ཡིན་གསུངས། ཡང་ཤཱཀྱ་བསམ་འགྲུབ་ལ་མེ་ཏོག་འབའ་ཞིག་གནང་ནས་
འདི་ལ་ཉི་ཟླའི་གཟུགས་གྱིས་ཤིག་གསུངས། དེ་ལྟར་བྱས་ཏེ་ཕུལ་བས། ཞྭ་
ནག་པོའི་མདངས་འདྲའམ་གསུངས། འདྲ་བར་གདའ་ཞུས་པས། སྲས་པོ་
ལྷུན་གྲུབ་ལ། ངའི་ སྔར་གྱི་ཞྭ་དེ་ ཉི་ ཟླའི་མདངས་ཡོད་པ་ཞིག་ཡིན་པ་ལ།
ཁྱོད་ལ་ཡང་ངའི་ཞྭ་དེ་འདྲ་བ་ཞིག་ཡོད་པ་ཁྱེར་ལ་ཤོག་གསུངས། ཞྭ་དེ་འདྲ་
ང་ལ་མེད་ལགས་ཞུས་པས། ཡོད་ཁྱེར་ཤོག་གསུངས་ནས་སྔར་རང་བྱུང་་་
ཞབས་ལ་སྲས་པོའི་ཡབ་ཀྱིས་རྟ་བརྒྱ་སོགས་འབུལ་ཆེན་བྱས་པའི་ཚེ། དད་
རྟེན་ དུ་ གནང་ བའི་ དབུ་ ཞྭ་ དེ་ ཕྱག་ ཏུ་ ཕུལ་ བའི་ཚེ། དྲུང་ གི་ ཞལ་ནས།
དཔལ་ས་ར་ཧའི་དབང་ཞུ་ཡིན་པས། ཐམས་ཅད་ཀྱིས་ལྡང་བ་གྱིས་ཕྱག་
འཚོལ་གསུངས། ནངས་པར་ནས་དབུ་ལ་བསྣམས་ཏེ། ཆོས་རྗེ་གོང་མའི་
ཆོས་ཁྲིའི་སྟེང་དུ་བྱོན་ཏེ། ལས་རྒྱུ་འབྲས་ཀྱི་ཆོས་མང་པོ་གསུངས་ཤིང་ཐམས་
ཅད་དད་པ་ལ་བཀོད་ནས་འབུལ་བ་མང་བོ་བྱུང༌། དེ་ནས་སྙན་པའི་བ་དན་
གྱིས་ཕྱོགས་ཀུན་ཏུ་ཁྱབ་སྟེ་རྟ་བར་རྒྱལ་འཛིན་གྱི་ས་ཆར་ཉམས་དང་རྟོགས་པའི་
ཡོན་ཏན་དུ་མ་དང་ལྡན་པ་བླ་མ་ལ་བསྟོད་པ་རྟོགས་ལྡན་མགོན་པོ་རྒྱལ་མཚན་
དང་མཇལ་བ་སོགས་འཁོར་གྱི་ཐོག་མ་རྣམས་ཀྱང་འདུས།
དགུང་ལོ་དགུ་བཞེས་པའི་ས་བྱི་ལོ་འདིར་ཚལ་པས་ཇ་འདྲེན་ཕུལ་བ་
སོགས་མདོ་དབུས་ཀྱི་མི་ཆེན་ཀུན་གྱི་ཇ་ཞུས་དང་འབུལ་ནོད་འབྱོར། མཚུར་
ཕུ། ཀརྨ། ནགས་ཕུ། བ་ཡོ་ལྐོག་འཕྲེང་བ་སོགས་གདན་འདྲེན་པ་མང་
387



པོ་ཁ་མ་འཆམས་པས། ཆོས་རྗེའི་ཞལ་ནས་ད་རེས་ལྐོག་འཕྲེང་དུ་འགྲོ་་་་
གསུངས་ནས་ལྐོག་འཕྲེང་དུ་ཕེབས་ཏེ་འབུལ་ནོད་བསྙེན་བཀུར་དཔག་མེད་
བྱས། ཆོས་དུང་ཕྱག་དཔེ་ལྷ་རྟེན་སོགས་གོང་མའི་དུས་ཀྱི་རྣམས་ངོས་འཛིན་
མཛད་པས་ཐམས་ཅད་ཕྱག་ཏུ་ཕུལ། ལྐོག་འཕྲེང་གི་རི་ཁྲོད་སྟག་ཁྲོམ་དུ་་
བཞུགས་པའི་དུས་སུ། ནུབ་ཅིག་ཚོགས་མཆོད་ཀྱི་གྲལ་དུ་མེ་ཆེན་པོ་བུས་་
གསུངས་ནས་བུས་ལ། ཚད་པ་ཚ་བསིལ་ཡབ་དེ་ཁྱེར་ལ་ཤོག་གསུངས་ནས།
བསིལ་ཡབ་ཕུལ་བས་གཡབ་པར་མཛད་ཅིང་། རྒྱ་ཡུལ་དབྱར་སོས་ཀྱི་ཚད་པ་
དང་འདྲ་བར་འདུག་གསུང་བ་ལ། རྟོགས་ལྡན་མགོན་རྒྱལ་བས་དེ་ཇི་ལྟར་
ལགས་ཞུས་པས། རྒྱ་ཡུལ་གྱི་ཚད་པ་ཚ་དུས་བསིལ་ཡབ་ཀྱིས་གཡབ་ཀྱང་ཚ་
འུབ་འུབ་བྱེད་པ་ལས་བསིལ་བའི་སྣང་བ་ཡེ་མེད། དེ་བཞིན་དུ་འདིར་ཡང་ཚ་
འུབ་འུབ་བྱེད་གསུངས། ཡང་རྟོགས་ལྡན་མགོན་རྒྱལ་བས། དྲུང་ནས་་་
དགུང་ལོ་བརྒྱད་ཅུ་རྩ་བཞི་བཞུགས་པའི་ལུང་བསྟན་ཡོད་པ་ལ་ལྔ་བཅུ་རྩ་དྲུག་
ལས་མི་བཞུགས་པ་ཅི་ལགས་ཞུས་པས། བླ་མ་པ། དགེ་བ་སྤྱོད་པ་ཉུང་ཞིང་
སྡིག་པ་སྤྱོད་པ་མང་བས་སྐྱོ་བ་སྐྱེས་པ་ཡིན་མོད་གསུངས། ཡང་དྲུང་ནས་བདེ་
བར་གཤེགས་པའི་དུས་སུ་ཟླ་བའི་སྟེང་ནས་ཞལ་མཐོང་བ་མང་པོ་བྱུང་འདུག་པ་
དྲུང་ནས་ཞལ་བསྟན་པ་ལགས་སམ་ཞུས་པས། ངེད་ཀྱི་ཚད་མེད་པའི་སྙིང་རྗེ་
དང་ཁོང་རང་རྣམས་ཀྱི་དད་པ་ལ་བརྟེན་ནས་མཐོང་བ་མང་པོ་བྱུང་འདུག་དེའི་
ཚེ་ཧོར་སོག་རྣམས་འདི་བཞིན་བྱེད་ཀྱིན་གདའ་གསུངས་ནས། དབུ་ཞྭ་ཕྱག་
གཡོན་དུ་བཟུང་། པུས་མོ་བཙུགས། གཡས་པའི་མཛུབ་མོས་ཟླ་བ་སྟོན་
ཅིང་སྐུ་ལུས་ཀྱི་རྣམ་འགྱུར་ཡང་མཛད་དོ། ། དེ་ནས་བཞུགས་གདན་ལ་་་
བཞུགས་ཏེ། ཟླ་བའི་སྟེང་ན་འདུག་པ་ཡང་ང་ཡིན། སེང་གེའི་སྟེང་ན་་་
འདུག་པ་ཡང་ང་ཡིན། གླང་པོ་ཆེའི་སྟེང་ན་འདུག་པ་ཡང་ང་ཡིན་གསུངས།
ཡང་དྲུང་ནས་བདེ་བར་གཤེགས་པའི་བཅུ་བཞིའི་ཐོ་རངས་ཁ། རྟོགས་ལྡན་
388



གྲགས་སེང་བའི་གཟིགས་སྣང་ལ། དྲུང་ཉིད་རས་དཀར་པོའི་ཨ་ག་ར་ཞིག་
བསྣམས་ནས་འཇའ་འོད་ཀྱི་ནང་ན་ནམ་མཁའ་ལ་བཞུགས་པར་མཐོང་བ་ལ་
ཁོང་གིས་ཞུས་ཏེ། དྲུང་ནས་ངེད་བུ་སློབ་རྣམས་ལ་ཐུགས་རྗེས་གཟིགས་ནས་
མི་བཞུགས་པར། བདེ་བར་གཤེགས་པ་ཇི་ལྟར་ལགས་ཞུས་པས། དྲུང་གི་
ཞལ་ནས། ང་ལ་བསམ་པ་བཟང་པོ་ཡོད་ཀྱང་། སྙིགས་དུས་སེམས་ཅན་གྱི་
བསོད་ནམས་ལ་མི་འགྲུབ་པར་འདུག སྡིག་སྤྱོད་གྲངས་མང་བས་སྐྱོ་བ་སྐྱེས་
པ་ཡིན། ང་དགའ་ལྡན་དུ་འགྲོ་གསུངས་པ་ཞིག་ཁོང་གི་དག་སྣང་ལ་བྱུང་
འདུག་པ། དྲུང་ནས་དེ་སྐད་གསུངས་པ་ལགས་སམ་ཞུས་པས། དེ་ལྟར་
ཡིན་མོད། ངེད་སྐྱོ་བ་སྐྱེས་ནས་སོང་བ་ཡིན། གཞན་ཡང་ཅང་ཤེས་ཀྱི་རྟ་
དང་། བྱ་རྒྱལ་རྒོད་པོ་ལ་སོགས་སྒྱུ་མའི་སྤྲུལ་བསྒྱུར་དང་། དག་པ་ལྷ་སྐུའི་
སྤྲུལ་བསྒྱུར་ལ་སོགས་པས། དགའ་ལྡན་དུ་ཕྱིན་པའི་ཚུལ་ཡང་བྱས། ལར་
དགའ་ལྡན་དེ་ཐག་རིང་པོ་ཞིག་ན་ཡོད་པ་མ་ཡིན་གསུངས། དེར་ཕུད་ཅིག་
དྲང་སྟེ། མཆོད་པར་ཞུ་དགའ་ལྡན་ན་ཕུད་ཡོད་ལགས་སམ་ཞུས་པས་མྱོས་
བྱེད་ཀྱི་ཆང་འདི་མེད། ལྷའི་བདུད་རྩི་བྱ་བ་ཡོད་གསུངས། དེ་ནས་གཞན་
དག་ཐེ་ཚོམ་བསལ་བའི་ཕྱིར། ཅོ་འདྲིའི་ཞུ་ཕོད་ཅུང་ཞིག་ཞུས་ཏེ། ལྷའི་
བདུད་རྩི་ཁ་དོག་ནག་པོ་དེ་བཟང་ཟེར་བར་འདུག་པ་དེ་ལྟར་ལགས་སམ་ཞུས་
པས། བདུད་རྩི་ནག་པོའམ་དེ་ངས་མ་མཐོང༌། ཁ་དོག་དཀར་པོ་འོ་མ་ལྟ་བུ་
ལ་རོ་མཆོག་སྣ་ཚོགས་བྲོ་བ་ཡིན་གསུངས། ཡང་དགའ་ལྡན་ན་རང་རེའི་མི་
ཡུལ་གྱི་མཆོད་པའི་ཡོ་བྱད་ཚལ་གུང་ཐང་གི་མཆོད་པའི་དར་གདུགས་ལ་སོགས་
པ་དེ་ལྟ་བུ་མེད་མཆི་ཞེས་ཞུས་པས། བླ་མ་པ་མི་ཡུལ་གྱི་འདོད་ཡོན་ཀུན་
གཡས་ཆུང༌། དགའ་ལྡན་གྱི་མེ་ཏོག་རེ་རེ་ལ་ཡང་ལྐོག་འཕྲེང་ཙམ་ཡོད་ཅིང༌།
དེ་ལ་ སོགས་ པའི་འདོད་ ཡོན་ བསམ་ གྱིས་མི་ ཁྱབ་ པ་ ཡོད་ པ་ ཡིན་གསུངས།
ཡང་རང་རེའི་མི་ཡུལ་གྱི་ཡར་ཆབ་གཙང་པོ་ཙམ་གྱི་ཆུ་ཡང་མེད། ཀོང་པོ་
389



གསང་དང་རྟ་མཆོག་གི་མཁར་ཁང་འདྲ་བ་ཡང་མེད་ཟེར། དེའི་རྒྱུ་མཚན་
རང་རེའི་མི་ཡུལ་གྱི་སྐྱེད་རྡོ་རིང་མོ་ཅན་འདི་འདྲ་བའི་རྡོ་ལེགས་པོ་ཡང་མེད་པ་
འདྲ་ཞུས་པས། བླ་མ་པ། དགའ་ལྡན་གྱི་ཆུ་ཐམས་ཅད་བདུད་རྩི་ཡིན།
མི་ཡུལ་གྱི་ཡར་ཆབ་གཙང་པོ་འདྲ་བ་མ་ཡིན། དགའ་ལྡན་ན་ས་རྡོ་འདི་འདྲ་
བ་མེད། ས་རྡོ་ཐམས་ཅད་རིན་པོ་ཆེ་སྣ་ཚོགས་ལས་གྲུབ་པ་ཡིན། བཅོམ་
ལྡན་འདས་བྱམས་པ་མགོན་པོའི་གཞལ་ཡས་ཁང་ངམ། བྱང་ཆུབ་སེམས་
དཔའ་བློ་གྲོས་རིན་ཆེན་གྱི་ཕོ་བྲང་ངམ། སུམ་ཅུ་རྩ་གསུམ་ན་རྣམ་པར་རྒྱལ་
བའི་ཁང་བཟང་ལ་སོགས་པ་ལྷའི་ཡུལ་གྱི་གཞལ་མེད་ཁང་རྣམས་རིན་པོ་ཆེ་སྣ་
ཚོགས་ལས་གྲུབ་པ་ཡིན། མི་ཡུལ་གྱི་མཁར་ཁང་འདྲ་བ་གཡས་ཆུང་གསུངས།
ཡང་དགའ་ལྡན་ན་རྟ་མཆོག་གི་རྟ་རག་པ་འདྲ་བའི་རྟ་བཟང་པོ་ཡོད་དམ་ཞུས་
པས། ཆོས་ལ་དུས་ཚོད་མེད་ན་བན་རྒན་འཆལ་པ་ཡིན། དེ་ལ་མཛོད་་
གསུངས། ཐོག་མ་མེད་པ་ནས་ཆོས་ཐམས་ཅད་ལ་དབང་འབྱོར་པའི་ཡེ་ཤེས།
ཇི་ལྟ་བ་དང་ཇི་སྙེད་པའི་གཟིགས་པ་རྣམ་པར་དག་པ་བརྙེས་ཀྱང་། སྐྱེས་
པའི་རབས་རྒྱ་མཚོའི་ཕྲེང་བ་བསམ་གྱིས་མི་ཁྱབ་པ་རྣམས་སུ། ཤེས་བྱ་རིག་
པའི་གནས་དུ་མ་ལ་རབ་ཏུ་བྱང་པར་སློབ་ཚུལ་སྟོན་ཅིང་། སློབ་དཔོན་དང་
སློབ་ཙའི་འབྲེལ་བ་མཐའ་ཡས་པ་སྒྲུབ་པར་མཛད་པ་ལས། འདིར་ཡང་ཐོག་
མ་ཁོ་ནར་རྟོགས་ལྡན་མགོན་རྒྱལ་བ་ལ་སྨིན་བྱེད་སོགས་སུ་འགྲོ་བའི་བཀའ་
བརྒྱུད་རིན་པོ་ཆེའི་མན་ངག་གི་སྙིང་པོ་བླ་ན་མེད་པ་ཟབ་ལམ་དཔལ་ལྡན་ནཱ་
རོ་ཆེན་པོའི་ཆོས་དྲུག་གི་སྐོར་ཇི་སྙེད་པ། དེ་བཞིན་དུ་སྦྱོར་བ་ཡན་ལག་དྲུག་
པ་ལ་སོགས་རྫོགས་རིམ་གྱི་མན་ངག་མང་པོ་དང་། བཅོམ་ལྡན་འདས་མ་ལྷན་
ཅིག་སྐྱེས་མ། བདེ་དགྱེས་རྒྱལ་བ་རྒྱ་མཚོ་ལ་སོགས་པ་བྱིན་རླབས་རྨད་དུ་བྱུང་
བ་དང་ལྡན་པའི་བཀའ་བརྒྱུད་ཀྱི་ཐུགས་དམ་བསྐྱེད་པའི་རིམ་པ་མང་པོ་དང་།
གཞན་ཡང་ཆོས་ཆེ་ཕྲ་དུ་མ་གསན་པར་མཛད་དོ། །སྐབས་འདི་ཙམ་ན་སྔོན་
390



གྱི་གསོལ་ཇ་བ་ཤཱཀ་སེང་གིས་ཉེ་གནས་བྱས། ཡང་རི་ཁྲོད་དེ་ཉིད་དུ། དགེ་
བཤེས་ཡོན་ཏན་རིན་ཆེན་གྱིས་ཞིབ་དང་ཆང་ཕུལ་བའི་དུས་སུ། ཁྱེད་རྣམས་
ཉོན། ངའི་ཕ་བྱམས་པ་མགོན་པོ་ཡིན། སེམས་ཅན་རྣམས་ལ་ཕན་པར་བྱ་
བའི་དོན་དུ་འོངས་པ་ཡིན། ཞིབ་བྱས་ན་དུས་གསུམ་མཁྱེན་པ་ཡིན། དྲག་
པོ་བྱས་ན་ཀརྨ་པཀྴི་ཡིན་གསུངས། རས་པ་སོ་དཀར་གྱིས་ཞྭ་ནག་ཅན་དུ་ཙམ་
འོང་བ་ལགས་ཞུས་པས། གང་བྱས་ཀྱང་ཉན་གསུངས། ཡང་དྲུང་གི་སྐུའི་
རིམ་གྲོ་ལ་ཅི་འདྲ་བྱས་ན་འཐད་ཞུས་པས། ངའི་རིམ་གྲོ་བཅོམ་ལྡན་འདས་
བྱམས་པ་མགོན་པོ་དང༌། སྤྱན་རས་གཟིགས་དབང་ཕྱུག་དང༌། འོད་དཔག་
མེད་དང༌། གུ་རུ་པདྨ་འབྱུང་གནས་རྣམས་ཀྱིས་བྱེད་ཀྱིན་ཡོད། ཁྱེད་་་་
གདུལ་བྱ་རྣམས་ཀྱིས་ཀྱང་གསོལ་བ་འདེབས་པ་ལ་སོགས་པའི་རིམ་གྲོ་བྱས་པ་ལ་
འགལ་བ་མེད། དེ་ནས་སྤྱན་སྔར་ཡོད་པ་རྣམས་ལ་དབུ་ཞྭའི་བསྟོད་པ་གྱིས་
གསོལ་ བ་ ཐོབ། ཡན་ལག་བདུན་ པ་ ཕུལ་ གསུངས། དེ་ལྟར་བྱས་ པས།
དྲུང་ཉིད་ཀྱང་ཕྱག་དང་ཕྱག་རྒྱ་མཛད་ཅིང་འདུག་པ་ལ། རྗེས་སུ་དྲུང་གི་ཞལ་
ནས། ཁྱེད་རྣམས་ཕྱག་འཚལ་བ་དང་གསོལ་བ་འདེབས་པའི་དུས་སུ་ངའི་
སྣང་བ་ལ་བཅོམ་ལྡན་འདས་མགོན་པོ་འཇམ་པའི་དབྱངས། འཕགས་པ་
སྤྱན་རས་གཟིགས་དབང་ཕྱུག གསང་བའི་བདག་པོ་ཕྱག་ན་རྡོ་རྗེ། དཔལ་
རྟ་མགྲིན། ཨུ་རྒྱན་གུ་རུ་པདྨ་འབྱུང་གནས་ལ་སོགས་དཔའ་བོ་མཁའ་འགྲོ་
ཆོས་སྐྱོང་ཐམས་ཅད་ཡིད་ལ་ཝལ་གྱིས་བྱུང་ནས་ཕྱག་བྱས་པ་ཡིན། ང་ཀརྨ་
པགིས་ལུང་བསྟན་པ་ཡིན། ཁྱེད་རང་རྣམས་སྒྲུབ་པ་གྱིས། ཞྭ་ནག་པོ་ཅན་
ལ་མོས་གུས་གྱིས་གསུངས། ཡང་དབུ་ལ་ཕྱག་མཛུབ་གཏད་དེ། ང་མ་
བརྗེད་པར་གྱིས་གསུངས། ཡང་ཕྱག་མཛུབ་སྤྱན་གཡས་པ་ལ་གཏད་ནས།
ཅིས་ ཀྱང་མ་བརྗེད་ པར་གྱིས་ ལ་ དད་ པ་ དང་ མོས་ གུས་ གྱིས་ ཤིག་ གསུངས།
ཡང་དབྱར་གྱི་དུས་ཤིག་ལ་ཐན་པ་ཆེན་པོ་བྱུང་བ་ལ། ཆར་འབོད་པ་མང་
391



པོས་ ཆར་ མ་ ཕེབས་ ཏེ། སློབ་ དཔོན་ སྒོམ་ རིན། པག་ ཤི་ ཀུན་ དགའ།
སངས་རྒྱས་དཔལ་རྣམས་ཀྱིས་ཡུལ་མིའི་ཞུ་སྣ་བྱས་ཏེ་ཆར་འབེབས་པའི་ཞུ་བ་
བྱས་པ་ལ། ཁྱེད་རང་རྣམས་ཡན་ལག་བདུན་པ་ གྱིས་ ཤིག་གསུངས་ནས།
དེ་ཚར་བ་དང༌། ང་ཀརྨ་པཀྵིའི་སྐྱེ་བ་ཡིན་ན་ཞག་གསུམ་གྱི་ནང་ན་ཆར་ཆེན་
པོ་འབབ་པར་གྱུར་ཅིག དེ་ལྟ་མ་ཡིན་ན་ཆར་འབྲུ་གཅིག་ཀྱང་འབབ་པར་མ་
གྱུར་ཅིག ཅེས་བདེན་པ་བསྐུལ་བ་ལས་ཞག་གཉིས་ན་ཆར་ཆེན་པོ་བབས་པོ་།
ཡང་ཟླ་བ་དེའི་ཕྱི་མ་ལ། ཆར་གྱིས་ཕོངས་པའི་སྐྱེ་བོ་རྣམས་ལ་ ཕན་པར་་
དགོངས་ནས། གཟིམ་ཁང་གི་སྟེང་དུ་བྱོན་ཞིང་ལྷོའི་ཕྱོགས་ལ་གཟིགས་ཏེ་
འདི་ ལྟར་ བཅོམ་ ལྡན་ འདས་ བྱམས་ པ། ཡི་ དམ་ རྒྱལ་ བའི་ དཀྱིལ་འཁོར།
དཔའ་བོ་མཁའ་འགྲོ། ཆོས་སྐྱོང་མ་མགོན་ལ་སོགས་པ་རྣམས་ཀྱིས་ཆར་ཆེན་
པོ་དབབ་ཏུ་གསོལ། ཞེས་གསུངས་པས་དེ་ཕྱིན་ཆད་རང་གི་འདོད་པ་བཞིན་
ཆར་ཆེན་པོ་བབ། ཡང་གནས་དེ་ཉིད་དུ་དབེན་པ་མཛད་པའི་སྐབས་ཤིག་
ཅུང་ཟད་མནལ་བ་སད་པ་དང་ ཐང་ ཤིང་ཆེན་པོ་རྣམས་ལ་ མ་མགོན་དང་།
ཐང་ ཕྲན་ རྣམས་ དམ་ ཅན་ སོགས་ འཇིག་ རྟེན་ པའི་ ཆོས་ སྐྱོང་ དུ་ གཟིགས།
ཡང་ལྐོག་འཕྲང་དུ་ཚོགས་འཁོར་གྱི་གྲལ་དུ་རིན་བརྩོན་གྱིས་ལྟ་སྒོམ་སྤྱོད་པའི་
མགུར་ཞུས་པའི་ཚེ། དབེན་གནས་རི་ཁྲོད་འགྲིམ་པ་ལ། ། མཐའ་བརྒྱད་
བྲལ་བའི་ལྟ་བ་གཅེས། །འཕོ་འགྱུར་མེད་པའི་བསྒོམ་པ་གཅེས། །སྣ་ཚོགས་
ལམ་ཁྱེར་སྤྱོད་པ་གཅེས། །ཞེས་གསུངས། སློབ་དཔོན་ཆེན་པོ་གུའི་གུང་པ་
ཕེབས་ནས་མཇལ་ཏེ་ངེས་ཤེས་སྐྱེས། སྔོན་རང་བྱུང་ཞབས་ཀྱིས་ལུང་བསྟན་
པ་བཞིན་རྣམ་ཐོས་ཚལ་དུ་ཕེབས་ཏེ། དེར་བཞུགས་ཁྲི་དང་བཞུགས་ཁྲིའི་
རྒྱབ་ཀྱི་ཤུག་པའི་སྡོང་པོ་དཔང་མཉམ་པར་གྱུར་ཅིང་ཆོས་ཁྲི་དེར་བཞུགས་ནས་
ཆོས་གསུང་བར་མཛད། འོ་ཐང་གི་རྒྱབ་ ཏུ་ཆོས་རྗེ་གོང་མའི་ཆོས་ཁྲི་བྱིན་
རླབས་ཆེན་པོ་དང་ལྡན་པ་ཡོད་དེ། དེར་བཞུགས་ཤིང་ཆོས་གསུངས་པའི་ཚེ།
392



བཞུགས་ཁྲི་རབ་ཏུ་གཡོ་བ་ཁྲོམ་ཐམས་ཅད་ཀྱིས་མཐོང་ཞིང་གདུལ་བྱ་རྣམས་ཀྱི་
དད་པའི་དབང་པོ་རབ་ཏུ་རྒྱས་པར་མཛད་དོ། །
ཡང་དགུང་ལོ་བཅུར་ཕེབས་པའི་ཚེ་ལྐོག་འཕྲང་ནས་བྱོན་ཏེ་བ་རུ་སྣར་མ་
ཕེབས་ཀྱི་བར་དུ་སློབ་དཔོན་ཆེན་པོ་ལ། རྟོགས་ལྡན་གྲགས་སེང་བ་དེ་་་་་
གཤེགས་པ་ཨེ་ཡིན་ཞེས་ཡང་ཡང་གསུང་བ་ལ། དེ་མི་གསུང་བར་ཞུ་སྐུ་ཁམས་
བཟང་བར་མཆི་ཞུས་པས། སྐུ་ཁམས་ཨེ་བཟང་ཆ་མེད། ངའི་སྣང་བ་ལ་
འདས་སྙམ་པ་བྱུང་གསུངས། གསུང་བ་ཁོ་ན་ལྟར་དུས་མཚུངས་པར་སྣང་ངོ༌།
ཡང་རིན་བརྩོན་གྱིས། ལོང་པོ་བཅས་སྡེ་ཉང་པོ་ལ་གདན་འདྲེན་གྱི་ཞུ་བ་བྱས་
པས་མ་གནང་བར་ཁོ་ངུ་བ་ལ། མ་ངུ་རང་གི་སེམས་ལ་ལྟོས། །ཁ་དོག་
གཟུགས་སུ་གྲུབ་པ་མེད། །སྣ་ཚོགས་མ་ངེས་ཅིར་ཡང་འཆར། །བདེན་མེད་
བརྫུན་མེད་གློད་ལ་ཞོག ། ཅེས་གསུངས།
གཉིས། ཆོས་ལ་གསན་བསམ་སྒོམ་པ་
མཛད་པའི་ཚུལ།
ཡང་སྟག་ལོ་ལ་ལོང་པོར་མཚུར་ཕུ་བ་དགེ་བཤེས་བློ་གྲོས་སེང་གེ་དཔོན་
སློབ་རྣམས་ཀྱིས་མཇལ་ནས། མཚུར་ཕུ་ནང་པ་ད་ཙམ་གར་སླེབས་ཨང་ཞུས་
པས། ལྷ་སར་སླེབ་ཡོད་གསུངས་པ་དེ་ཁོ་ན་ལྟར་ཚེས་གྲངས་འགྲིག་གོ། །
ཡང་ཟང་ཟང་ནེའུ་རིང་བའི་ཞུ་ཡིག་ལན་དུ། འཁོར་འདས་དབྱེར་མེད་་་
རྟོགས་ན་ལྟ་བ་ཡིན། །སྣང་སྟོང་ཟུང་འཇུག་རྟོགས་ན་སྒོམ་པ་ཡིན། །གང་
ཤར་དབྱིངས་སུ་རྟོགས་ན་སྤྱོད་པ་ཡིན། །རང་སེམས་སངས་རྒྱས་སུ་རྟོགས་ན་
འབྲས་བུ་ཡིན། །ཞེས་གསུངས། ཆོས་རྗེ་གོང་མས་ལུང་བསྟན་པ་བཞིན་ཞོ་
ཁ་ཐང་གི་ལྷ་ཁང་ལ་རབ་གནས་མཛད། ནགས་ཕུའི་གཟིམས་ཁང་དུ་རྟོགས་
393



ལྡན་ཡེ་རྒྱལ་བ། དགེ་བཤེས་བློ་གྲོས་སེང་གེ་བྱང་ཆུབ་འོད་རྣམས་ཀྱིས་ངེས་
དོན་གྱི་ཚིགས་བཅད་ཅིག་ཞུས་པར། དང་པོའི་ཐ་མལ་ཤེས་པ་འདི། །ཆོས་
སྐུ་ཡིན་པར་ཤེས་པར་མཛོད། །མི་དྲན་དགུ་དྲན་རྟོག་པ་འདི། །ཡེ་ཤེས་
ཡིན་པར་ཤེས་པར་མཛོད། །སྣ་ཚོགས་སྣང་བ་དཀར་དམར་འདི། །བླ་མ་
ཡིན་པར་ཤེས་པར་མཛོད། །ཅལ་ཅོལ་སྨྲ་བ་མང་པོ་འདི། །གསུང་རབ་ཡིན་
པར་ ཤེས་ པར་མཛོད། །ཅེས་དང་། གཞི་ལམ་འབྲས་ གསུམ་ ཞུས་ པར།
གཞི་ནི་ལུས་སེམས་གཉིས་པོ་ཡིན། །ལམ་ནི་སྨོན་ལམ་གྲོལ་ལམ་ཡིན། །
འབྲས་བུ་སྐུ་གཉིས་ཐོབ་པ་ཡིན། །ཤེས་པར་མཛོད་ཅིག་འགྲོ་དྲུག་རྣམས། །
ཞེས་དང་། ལྟ་སྒོམ་སྤྱོད་གསུམ་ཞུས་པར། ལྟ་བ་སྣང་སྟོང་དབྱེར་མེད་་
ཡིན། །སྒོམ་པ་ཆོས་སྐུ་ཟག་མེད་ཡིན། །སྤྱོད་པ་འགག་མེད་ཡེ་ཤེས་་་་་
ཡིན། །དམ་ཚིག་རྣམ་དག་དཀར་པོ་ཡིན། །འབྲས་བུ་རང་སེམས་སངས་
རྒྱས་ཡིན། །ཞེས་གསུངས། གནས་དེ་ཉིད་དུ་རྟོགས་ལྡན་ཡེ་རྒྱལ་བ་ལ་དགེ་
བསྙེན་གྱི་གདམས་པ་གསན། དེ་ནས་བརྩམས་ཏེ། བཅོམ་ལྡན་འདས་་་་
མཁའ་འགྲོ་རྒྱ་མཚོའི་རྒྱུད་འགྲེལ་དང་། བདེ་མཆོག་གི་སྐོར་ལ་སོགས་པ་་
སྔགས་གསར་མ་དང་། རྫོགས་པ་ཆེན་པོ་བི་མ་ལ་སྙིང་ཐིག མཁའ་འགྲོ་
སྙིང་ཐིག་ལ་སོགས་གསང་སྔགས་རྙིང་མའི་སྐོར་མང་པོ་ཡང་གསན་ཞིང་། དེ་
བཞིན་དུ་བླ་མ་རྫ་གཤོངས་བ་ཤེས་རབ་དཔལ་ལའང་། བཀའ་འགྱུར་རོ་
འཚལ་དང་། བསྟན་བཅོས་དཔག་ཏུ་མེད་པའི་ལུང་ཡང་གསན་པར་མཛད་
ཅིང་། སློབ་དཔོན་བློ་གྲོས་སེང་གེ་ལ་བྱམས་ཆོས་ཀྱི་སྐོར་མ་ལུས་པ་གསན་
པར་མཛད་དོ། །
དེ་ནས་སྔོན་རང་བྱུང་ཞབས་ཀྱིས་ལུང་བསྟན་པ་བཞིན་ཤིང་གསོམ་པའི་
སྡོང་པོ་རྩེ་མོ་ཁ་བྲག་ཅན་གྱི་རྩེ་མོ་མཐོ་དམའ་མཉམ་པར་གྱུར་པའི་ཚེ་སྟེ་བོར་
བྱོན་ཏེ། ཉིན་པའི་ཡོན་བདག་རྣམས་ཀྱིས་གདན་འདྲེན་ཞུས་པར་ཆུ་ཕར་
394



ཀར་མི་འགྲོ་བར་ཆད་ཀྱི་ལྟས་བྱུང་གསུང་ཡང་། དབོན་པོ་ཚུལ་རྡོར་ན་རེ་
ཁྱེད་ཀྱི་གསུང་ལའང་ལན་རེ་ཏིག་པོ་མེད། ཞོ་ཁ་ཐང་ནས་ནགས་ཕུར་མི་འགྲོ་
བར་ཆད་འོང་གསུངས་པ་ལ་ཅི་ཡང་མ་བྱུང་ཟེར་ཞིང་ཀུན་གྱིས་ཞུས་ཀྱང་མ་
གནང་ བར། དྲུང་ པ་ དཔོན་ སློབ་་ གསུང་ ལ་ བརྟེན་ ནས་ ཕྱག་ ཕྱིར་ བྱོན།
འགའ་རེས་མ་ཉན་པར་ཕ་རི་ལ་ཕྱིན་པས་སྨྱུག་ཐག་གི་ཕུར་པ་བུད་ནས་བཙུན་
པ་ཞིག་ཆུར་ལྷུང་ཡང་ཟིན། ཡུལ་མི་གཅིག་ཆུར་ཤི། སྤྱད་པ་མང་པོ་ཆུ་ལ་
ཤོར། ཡང་ལྡང་ང་རྡོ་རྗེ་དཔལ་གྱིས་ཞུས་ཏེ་གསུངས་པ། བཅོམ་ལྡན་ཐུབ་
པ་ཆེན་པོ་ཡིས། །བརྒྱད་ཁྲི་བཞི་སྟོང་གསུངས་པ་ཡང་། ། སྡེ་སྣོད་གསུམ་དུ་
འདུས་པ་སྟེ། །སྤང་བྱ་དུག་གསུམ་ཡིན་པའི་ཕྱིར། །གསུམ་ཡང་བསྡུས་ན་
ཕྱག་ཆེན་ཡིན། །སྤང་བྱ་གསུམ་ཡང་རྣམ་རིག་གི། །རྟོག་པ་དག་ཏུ་འདུས་
པ་སྟེ། །ཕྱག་ཆེན་མ་བཅོས་རང་སེམས་ཡིན། གཞི་ནི་ལུས་དང་སེམས་ཉིད་
ཡིན། ལམ་ནི་བསྐྱེད་རྫོགས་ཟུང་འཇུག་ཡིན། །འབྲས་བུ་སྒྲིབ་བྲལ་སྐུ་་་
གཉིས་ཡིན། །རྣལ་འབྱོར་བཞི་གསུམ་བཅུ་གཉིས་སོགས། །ཉམས་ལེན་
དྲིལ་ན་རང་སེམས་ལ། །དྲན་པས་འཛིན་ཞིང་མ་ཡེངས་པར། །འཇོག་པ་
ཐེག་པའི་མཐར་ཐུག་ཡིན། ཞེས་གསུངས། ཡང་ཁེ་ནང་དུ་ཡོན་བདག་
གཅིག་གིས་གདན་འདྲེན་བྱུང་བ་ལ། མི་འགྲོ་ལན་མང་དུ་གསུངས་ཀྱང་ཞུ་བ་
ནན་ཆེར་བྱེད་ནས་བྱོན་པའི་སར། ཁང་པ་རྡིབ་པའི་འོག་ཏུ་མི་རྟ་སུམ་ཅུ་
སོང་བ་ལ་སྣད་པ་གཅིག་ཀྱང་མ་བྱུང་ངོ༌། །
དེ་ནས་ཙཱ་རི་ཏྲ་ཡེ་ཤེས་ཀྱི་འཁོར་ལོར་བྱོན་པའི་ཚེ། བཀའ་བརྒྱུད་ཀྱི་བླ་
མ་ཡི་དམ་ཆོས་སྐྱོང་དང་བཅས་པ་ཞལ་གཟིགས་ནས། ཟུང་འཇུག་བདེ་བ་
ཆེན་པོའི་ཕོ་བྲང་ནས། །བདེ་གཤེགས་རྡོ་རྗེ་འཆང་ལ་གསོལ་བ་འདེབས། །
ཞེས་སོགས་གསུངས། ཡང་དེ་ཉིད་དུ་བཅོམ་ལྡན་འདས་རྡོ་རྗེ་རྣལ་འབྱོར་མ་
རིགས་བཞི་མཁའ་འགྲོའི་ཚོགས་རྣམས་ཀྱིས་བསྐོར་བ་གཟིགས་ཤིང༌། བདེ་
395



ཆེན་འགྱུར་བ་མེད་པ་དོན་གྱི་རྟོགས་པ་མངོན་དུ་གྱུར་ནས། ཙཱ་རིའི་གནས་སུ་
རྩ་རླུང་ཐིག་ལེ་བསྒོམ། །རང་བྱུང་དོན་དམ་རང་བྱུང་རྡོ་རྗེས་རྟོགས། །ཞེས་
སོགས་གསུངས། ཡང་རེ་ཞིག་བླ་མ་མགོན་རྒྱལ་བས། དྲུང་པ་རྩེད་མོས་
གྲུབ་ཐོབ་འོང་བ་ལགས་སམ་ཞུས་པའི་ལན་དུ། ཕྱག་རྒྱ་ཆེན་པོ་མ་བསྒོམས་
ཀྱང་། །མཐའ་བྲལ་ངང་ལ་གནས་ཤིང་གདའ། །གཏུམ་མོའི་གདམས་པ་མ་
བསྒོམས་ཀྱང་། །བདེ་ཆེན་སེམས་ལ་འཆར་ཞིང་གདའ། །ཞེས་བྱ་བ་ལ་་
སོགས་པ་གདའ་བདུན་རྡོ་རྗེའི་མགུར་དང་། འོང་བ་བརྒྱད་ཀྱི་མགུར་ལ་་
སོགས་པ་གསུངས། ཡང་དེ་ཉིད་དུ། ནུབ་བདེ་བ་ཅན་གྱི་ཞིང་གི་བཀོད་པ་
བཅོམ་ལྡན་འདས་འོད་དཔག་མེད་རྒྱལ་སྲས་རྒྱ་མཚོའི་ཚོགས་ཀྱིས་བསྐོར་བ་
གཟིགས་ཏེ། ནུབ་ཅིག་གཉིད་ཀྱི་རྨི་ལམ་ན། བདེ་བ་ཅན་དུ་ཕྱིན་པ་རྨིས།
ཞེས་སོགས་གསུངས། ཡང་རེ་ཞིག་རྡོ་རྗེ་རྣལ་འབྱོར་མ་རིགས་བཞི་མཁའ་
འགྲོ་དང་བཅས་པས་རྡོ་རྗེའི་མགུར་གསུངས་པ་གསན་ཏེ། ཆོས་ཀྱི་དབྱིངས་
ནི་འདུས་མ་བྱས། །འགྱུར་བ་མེད་པར་གོ་བར་གྱིས། །ཞེས་སོགས་གསུངས་
སོ། ཡང་དེ་ཉིད་དུ། བཅོམ་ལྡན་འདས་འཇམ་དཔལ་གཞོན་ནུར་གྱུར་པ་
མངོན་སུམ་དུ་གཟིགས་ཏེ། ཤེས་དང་ཤེས་བྱའི་དོན་ཀུན་རབ་གཟིགས་་་
པའི། །མགོན་པོ་མཆོག་ཞལ་རེ་ཞིག་མངོན་སུམ་བཞིན། །ཞེས་སོགས་་་་
གསུངས་པའོ། །
གསུམ། སྐལ་ལྡན་རྣམས་སྨིན་གྲོལ་ལ་འགོད་
པར་མཛད་པའི་ཚུལ། །
གཞན་ཡང་རྩྭ་རིའི་གནས་ཀྱི་རང་བྱོན་སྔོན་གསལ་བར་མི་མཐོང་བ་་
རྣམས། གསར་དུ་ཞལ་ཕྱེ་ཞིང་སྐལ་ལྡན་རྣམས་ཀྱིས་ཞུས་པའམ། མ་ཞུས་
396



པར་ ཡང་ མགུར་ དང་ཚིགས་ སུ་ བཅད་ པ་ བསམ་ གྱིས་ མི་ ཁྱབ་ པ་ མཛད་དེ།
དེར་ འདུས་ པའི་ འཁོར་ རྣམས་ ཡང་ དག་ པའི་ ལམ་ ལ་ འགོད་ པར་ མཛད།
གནས་དེ་ཉིད་དུའང་། སྔར་གྱི་བླ་མ་རྣམས་ལ་གསུང་རབ་རྒྱ་མཚོ་གསན་པའི་
ཚུལ་མཛད་ཅིང་། སློབ་དཔོན་ཙཱ་རི་སྟོན་སྔོན་ལ་ཡང་། ཀུ་རུ་ཀུལླེའི་སྒྲུབ་
ཐབས་གསན། རེ་ཞིག་བཅོམ་ལྡན་འདས་གསང་བ་ཡེ་ཤེས་ཀྱི་མཁའ་འགྲོ་མ་
ཞལ་གཅིག་ཕྱག་བཞི་རྒྱན་དུ་མ་དང་ལྡན་པ། ཡེ་ཤེས་ཀྱི་ཌཱ་ཀི་སྤྲིན་གྱི་ཕུང་པོ་
གཏིབས་པ་ལྟ་བུས་བསྐོར་བ་ཞལ་གཟིགས། ཡང་ཡེ་ཤེས་ཌ་ཀི་སྟག་གི་གདོང་
པ་ཅན་གཟིགས་ཤིང་། དེའི་སྐུ་རང་བྱོན་ཡང་གསལ་བར་བསྟན། ཡང་
བཅོམ་ལྡན་འདས་ཁྲོས་མ་ནག་མོའི་ཐུགས་ཀ་ན་སྔགས་ཀྱི་འཁོར་ལོ་རབ་ཏུ་
འཁོར་བ། ཐུགས་ཀྱི་མཁའ་འགྲོ་མ་མཐིང་ནག་བསམ་གྱིས་མི་ཁྱབ་ པས་་་་
བསྐོར་བ། ཕགས་ཀྱི་སྒྲ་འབྲུག་ལྟ་བུ་སྒྲོགས་པའི་ཞལ་གཟིགས། ཡང་ཉིན་
གཅིག འབྱུང་པོ་མ་རུངས་པ་ཨ་ཙ་རའི་གཟུགས་སུ་སྣང་བ་ལྔ་བརྒྱ་ཙམ་སྣང་
བ་ལ། དྲུང་ཉིད་ཡེ་ཤེས་ཀྱི་མགོན་པོ་བེར་ནག་ཅན་དུ་མཛད་དེ། གྲི་གུག་
གདེངས་པའི་འོད་ཀྱིས་ཀོང་ལུང་པ་ལ་སོགས་འཇིག་རྟེན་ཐམས་ཅད་རབ་ཏུ་
གསལ་བའི་ཏིང་ངེ་འཛིན་གྱི་འཇུག་པ་བསྟན། ཡང་རྒྱལ་པོ་ཆེན་པོ་རྣམ་ཐོས་
སྲས་གནོད་སྦྱིན་དུ་མའི་འཁོར་དང་བཅས་པས། ཡིད་བཞིན་གྱི་ནོར་བུ་རིན་
པོ་ཆེ་ཕུལ་བ་གཟིགས། དེ་ནས་སྔོན་ཆོས་རྗེའི་ལུང་བསྟན་དང་མཐུན་པར་ལ་
རྒྱབ་ལྷུན་གྲུབ་སྟེང་དུ་བྱོན་ཏེ། དེར་བྱང་ཆུབ་སེམས་དཔའ་ཀུན་ཏུ་བཟང་
པོའི་ཞིང་གི་བཀོད་པ་རབ་འབྱམས་གཟིགས། ཡང་དེ་ཉིད་དུ། བླ་མ་་་
རྣམས་ལ་དག་པའི་སྣང་བ་བསམ་གྱིས་མི་ཁྱབ་པ་ཐུགས་ལ་ཤར་བར་གྱུར་ཅིང་།
ཡོན་ཏན་ཀུན་གྱི་མངའ་བདག་སངས་རྒྱས་ཀུན་གྱི་སྐུ། །སྒྲིབ་གཉིས་དགྲ་་
འཇོམས་བདེན་གཉིས་དམ་ཆོས་གསུངས། །སྤྲོས་པའི་མཚན་མ་ཀུན་སྤངས་
དེ་ཉིད་མཁྱེན་པའི་ཐུགས། །བླ་མའི་སྐུ་གསུང་ཐུགས་ལ་ཕྱག་འཚལ་་་་་་་
397



བསྟོད། །ཅེས་བྱ་བ་ལ་སོགས་པ་རྩ་བའི་བླ་མ་རྣམས་ལ་བསྟོད་པ་པདྨོའི་ཕྲེང་
བ་མཛད། ཡང་ཟབ་ལམ་ནཱ་རོའི་ཆོས་དྲུག་གི་ཁྲིད་ཀྱིས་སྐལ་ལྡན་རྣམས་ཚིམ་
པར་མཛད་པ་ན། གཞན་དག་གེགས་སེལ་བའི་མན་ངག་མཁྱེན་ནམ་མི་་
མཁྱེན་ཐེ་ཚོམ་དུ་གྱུར་ཏེ་ཞུས་པ་ལ། དཔལ་ལྡན་བླ་མ་དམ་པ་དང་། །བདེ་
ཆེན་དགྱེས་པ་ཧེ་རུ་ཀ། །རྡོ་རྗེ་མཁའ་འགྲོའི་ཚོགས་རྣམས་ལ། །སྒོ་གསུམ་
གུས་པས་གསོལ་བ་འདེབས། །ཟབ་མོ་གནད་ཀྱི་ཆོས་དྲུག་གི །དམར་ཁྲིད་
མར་གྱི་ཉིང་ཁུ་ལ། །ཡེངས་མེད་ཉམས་ལེན་བྱས་པ་ན། །ཡོན་ཏན་འབྱུང་
བའི་སྔོན་དུ་ནི། །གེགས་ཆེན་སྣ་ཚོགས་འབྱུང་འགྱུར་བས། །དེ་ལ་སེལ་བའི་
གདམས་པ་དགོས། །ཞེས་པ་ལ་སོགས་པ་གེགས་སེལ་གནད་ཀྱི་ལྡེ་མིག་རྡོ་རྗེའི་
མགུར་མཛད། ཡང་ཨ་ཝ་དྷུ་ཏི་སྒྲ་གཅན་གྱི་རྩར་ཁམས་ཟླ་ཉིའི་དྭངས་མ་
འགྱུར་མེད་དུ་གྱུར་པས་བདེ་སྟོང་ལྷན་ཅིག་སྐྱེས་པའི་དོན་མངོན་དུ་གྱུར་ཏེ།
མན་ངག་གནད་ཀྱི་ལྡེ་མིག་གིས། །རྩ་སོགས་གསུམ་པོ་སྒོ་ཕྱེ་ནས། །ཟག་
མེད་བདེ་ལ་ལོངས་སྤྱོད་པའི། – །ཞེས་སོགས་ཀྱི་མགུར་བཞེངས། དེའི་ཚེ་
བཅོམ་ལྡན་འདས་རྡོ་རྗེ་རྣལ་འབྱོར་མ་དཀར་མོའི་ཞལ་གཟིགས། གནས་དེ་
ཉིད་དུའང་། སྒོམ་ཆེན་པ་རྣམས་ལ་ཞལ་ཏའི་མགུར་ལ་སོགས་པ་མགུར་མང་
དུ་མཛད་ཅིང་། དག་པའི་སྣང་བ་བསམ་གྱིས་མི་ཁྱབ་པ་གཟིགས། དེ་ནས་
གདན་ས་ཆེན་པོ་མཚུར་ཕུའི་གདན་འདྲེན་པ་རྣམས་ཀྱིས་ཡང་ནས་ཡང་དུ་་
གསོལ་བ་བཏབ་པ་ལ་དགོངས་ཏེ། རྗེས་དགུང་ལོ་བཅུ་གསུམ་བཞེས་པ་ཆུ་
འབྲུག་ལོ་ལ་དབུས་སུ་ཕྱག་བཏེག་པའི་ལམ་དྭགས་པོ་ལ་ཕྱུང་ནས། དཔལ་ཟླ་
འོད་གཞོན་ནུའི་གྲུབ་གནས་དྭགས་ལྷ་སྒམ་པོར་ཕྱག་ཕེབས་པ་ན། རི་བོ་དེ་
ཉིད་རིན་པོ་ཆེའི་མཆོད་རྟེན་གྱི་རྣམ་པ་ལ། རྒྱལ་བ་སྲས་བཅས་དུ་མ་དང་།
རྒྱ་བོད་ཀྱི་གྲུབ་པ་ཐོབ་པའི་རྣལ་འབྱོར་གྱི་དབང་ཕྱུག་དུ་མས་གང་བར་གཟིགས་་
ཏེ། བཀྲ་ཤིས་ལྷུན་ཆགས་སྒམ་པོའི་རི། །རྗེ་གྲུབ་ཐོབ་དུ་མའི་ཚོགས་ཀྱིས་
།
398



བརྒྱན། །ཨེ་མ་ངོ་མཚར་མི་ཆེའམ། །ཞེས་བྱ་བ་ལ་སོགས་རི་བོ་བདུན་གྱི་
མགུར་གསུངས། དེ་ནས་གདན་ས་དཔལ་ཕག་མོ་གྲུའི་མདོར། །རྣམ་པར་
མི་རྟོག་ཏིང་ངེ་འཛིན་མངོན་དུ་གྱུར་ཏེ། །ཡུལ་དང་ཡུལ་ཅན་གཉིས་འཛིན་
ཀུན་ཏུ་རྟོག་པའི་ཚོགས། །ཀུན་ནས་འཕྲོ་བའི་སྒོ་ལ་བསམ་གཏན་སྒོ་གླེགས་
བཅུག ། མི་རྟོག་ཤེས་པ་དྭངས་པའི་དྭངས་ལ་གནས་པ་བརྟེན། །དེ་དག་དེ་
ཡིས་རིང་པོར་མི་ཐོགས་རྣམ་གྲོལ་སྐུ་ཐོབ་འགྱུར། །ཞེས་གསུངས། དེ་ནས་
འོན་གྱི་མདའ་ཚོང་འདུས་བྲག་ཁར་བསམ་ཡས་ཀྱི་བླ་མ་མཁས་གྲུབ་པས་མཇལ་
ཏེ། སྔར་ཆོས་རྗེ་གོང་མས་ཁོང་རང་ལ་གནང་བའི་བཀའ་ཤོག་རྣམས་དང་
པོར་གཟིགས་སུ་ཕུལ། དེ་རྣམས་ཀྱི་རྗེས་སུ་ཆོས་ཀྱི་དྲི་བའི་ཡི་གེ་ཞིག་ཕྱག་ཏུ་
ཕུལ་ནས། འདིའི་ལན་ཞིག་ཐུགས་ལ་འདོགས་པར་ཞུ་ཞེས་ཞུ་བ་ཕུལ་བ་ལ།
ཡུན་རིང་དུ་ཅི་ཡང་མི་གསུངས། ཡང་ནས་ཡང་དུ་བསྐྱར་ཞིང་ཕྱག་བཙལ་
ནས་ཞུས་པས། འདི་ཡི་ལན་ཁྱོད་ལ། ལྷ་ས་ལྕང་ཐང་དུ་བཏབ་ཚར་་་་་
གསུངས་པས། དད་པ་དཔག་ཏུ་མེད་པ་སྐྱེས་ཏེ་ཞབས་ལ་གཏུགས་ཤིང་མཆི་
མ་ཕྱུང་ནས་ཐེ་ཚོམ་དང་བྲལ་བར་གྱུར། དེའི་ཚེ་ཏའི་སི་ཏུ་བྱང་ཆུབ་རྒྱལ་
མཚན་པས་བཀུར་བསྟི་ཕུན་སུམ་ཚོགས་པ་བསྒྲུབས་ཤིང། ཆོས་ཀྱི་བདུད་
རྩིའི་རྒྱ་མཚོ་ཆེན་པོས་ཚིམ་པར་མཛད། འདི་ཏ་སིས་དབུས་གཙང་གི་བདག་
པོ་བྱས་ནས་ལོ་བཞི་པའི་སྟེང་ཡིན། དེ་ནས་རིམ་གྱིས་ལྷ་སར་ཕྱག་ཕེབས་ཏེ་
ཇོ་བོ་རིན་པོ་ཆེ་དང་མཇལ་བའི་ཚེ། ཕྱོགས་བཅུའི་རྒྱལ་བ་སྲས་བཅས་དུ་མ་
དག་པའི་སྣང་བར་གཟིགས་ཤིང་། མཚལ་གུང་ཐང་དུ་ཆོས་རྗེ་དགེ་སློང་པས་
སྤྱན་དྲངས་ནས་མཇལ། སྔོན་གྱི་གསུང་གླེང་མཐའ་དག་མཛད་ཅིང༌། ད་
ནི་རྒན་པོ་ཤི་ཡར་སེམས་ཀྱི་ལྷག་མ་མེད་ཅེས་ཐུགས་ཚིམ། སྐུ་གསུམ་བདག་
ཉིད་འགྲོ་བའི་མགོན། ཞེས་སོགས་པའི་མགུར་ཡང་མཛད། དེ་ནས་མཚུར་
གྱི་གནས་ནང་དུ་དང་པོར་ཕྱག་ཕེབས་ཏེ། དེའི་ཚེ་འདིར་སྒོམ་ཆེན་པ་ཕལ་
399



གྱིས་ཡི་དམ་རྗེ་བཙུན་མ་ལ་བྱེད་ཅིང་ཡོད་པར་འདུག་གསུངས། དེ་ཅི་ལགས་
ཞུས་པས། རྗེ་བཙུན་རྡོ་རྗེ་རྣལ་འབྱོར་མའི་ཚོགས་དཔག་ཏུ་མེད་པས་བསུ་བ་
བྱེད་པའི་སྣངབ་བྱུང་བའི་མོད་ལ་འདིའི་སྒོམ་ཆེན་པ་རྣམས་དང་ཕྲད་གསུངས།
དེར་ཚོགས་གྲལ་ཞིག་ཏུ་བླ་མ་དར་རྒྱལ་བ་ལ། ད་ནངས་སྤྱན་རས་གཟིགས་
དབང་ཕྱུག་ལ་སྤྲིན་གྱི་ཕུང་པོ་དུ་མས་བསྐོར་འདུག་སྙམ་པ་ལ། དེ་མིན་པར་
འདུག འཕགས་པ་སྤྱན་རས་གཟིགས་དབང་ཕྱུག་ལ་ཕྱོགས་བཅུའི་སངས་
རྒྱས་དང་བྱང་ཆུབ་སེམས་དཔའ་རྣམས་ཀྱིས་བསྐོར་བ་ཡིན་པར་འདུག་ཅེས་
གསུངས། གནས་ནང་གི་གཟིམས་ཁང་གོང་མར་སྔར་རྟོགས་ལྡན་པའི་དུས་
ཁང་པ་འདིའི་རྣམ་འགྱུར་འདི་དང་འདི་འདྲ་བ་ཡོད་པ་ལ་ད་འདི་དང་འདི་ལྟ་
བུར་འདུག ཅེས་སོགས་སྔོན་གྱི་ཚུལ་མང་པོ་གསུངས་ནས། གདུལ་བྱ་་་
རྣམས་ངེས་ཤེས་སྐྱེད་པར་མཛད། དེ་ཉིད་དུ། སྐུ་བཞི་བདག་ཉིད་རྒྱལ་བ་
ལ། །བདུད་བཞིའི་ཉོན་མོངས་ཞི་བྱའི་ཕྱིར། །རབ་ཏུ་དང་བས་ཕྱག་འཚལ་
ལོ། །གཞི་ནི་དྲི་མ་དང་བཅས་ཕྱིར། །ལམ་ནི་བསྐྱེད་རྫོགས་རྣམ་པ་་་་་་
གཉིས། །འབྲས་བུ་དོན་གཉིས་མངོན་དུ་གྱུར། །ཞེས་སོགས་ཀྱི་མགུར་་་་་
བཞེངས། གནས་ནང་ནས་མཚུར་ཕུར་ཕེབས་པའི་ལམ་དུ་ཆོས་སྐྱོང་གིས་
བར་ཆད་བསལ་བར་གཟིགས། དེ་ནས་གདན་ས་ཆེན་པོ་དཔལ་ལྡན་མཚུར་
ཕུར་ཕྱག་ཕེབས་པའི་ཚེ། རྒྱལ་བ་སྲས་བཅས་བཀའ་བརྒྱུད་བླ་མའི་ཚོགས་
སྤྲིན་གྱི་ཕུང་པོ་གཏིབས་པ་ལྟ་བུ་ཞལ་གཟིགས། ཆོས་ཐམས་ཅད་སྒྱུ་མ་ལྟར་
མངོན་དུ་གྱུར་ཏེ། བྱང་ཆུབ་ལམ་ཞུགས་དམིགས་དང་མི་དམིགས་ ཐབས་
ཀྱིས་སྦྱོར་བ་ལ་གནས་པ། །སྣང་རིག་སྟོང་པའི་རྩལ་ལས་སྣ་ཚོགས་སྣང་གྱུར་
དེ་དངོས་ཞེན་པས་བཅིངས། །ཀུན་སྣང་རིག་སྟོང་རྨི་ལམ་ལྟར་འབྱོངས་རྒྱལ་
སྲས་མཛད་པ་མཆོག་སྤྱོད་པ། །དེ་འདིར་རིང་པོར་མི་ཐོགས་སྲིད་པའི་ཆུ་
ངོགས་ལས་བརྒལ་འཕགས་མཆོག་འགྱུར། །ཞེས་གསུངས། །
400



བཞི། རབ་བྱུང་དང་དགེ་ཚུལ་གྱི་སྡོམ་པ་
བཞེས་ནས་ལྷ་མང་པོའི་ཞལ་
གཟིགས་པའི་ཚུལ།
དེ་ནས་ཚོགས་དགེ་འདུན་སྒང་པའི་མཁན་ཆེན་རིན་པོ་ཆེ་དོན་གྲུབ་
དཔལ་དང༌། སློབ་དཔོན་གདན་གཅིག་པ་ཇོ་བཙུན་བསོད་ནམས་འབུམ་་
དང་། དུས་གོ་བ་གདན་གཅིག་པ་གཞོན་ནུ་དཔལ་བས་མཛད་དེ། སྦྲུལ་ལོ་
ཟླ་བ་གསུམ་པའི་ཡར་ཚེས་ལ་རབ་ཏུ་བྱུང་བ་དང་དགེ་ཚུལ་གྱི་སྡོམ་པ་བཞེས།
མཚན་དྷརྨ་ཀཱི་རྟི་སྟེ་དཔལ་ཆོས་ཀྱི་གྲགས་པ་ཞེས་གསོལ་ཏེ། མཁན་ཆེན་རིན་
པོ་ཆེ་དང་མཇལ་བའི་དུས། དཔལ་ལྡན་དུས་གསུམ་མཁྱེན་པ་ནམ་མཁའི་
སྐར་མ་ཙམ་གྱི་ཞལ་གཟིགས་ཤིང༌། གཞན་ཡང་དག་པའི་སྣང་བ་དཔག་ཏུ་
མེད་པ་ཤར། བླ་མ་འདི་ལ་དམ་པའི་ཆོས་འདུལ་བའི་སྐོར་ལ་སོགས་ཆོས་མང་
དུ་གསན་ཡང་མཚུར་ཕུའི་མདུན་གྱི་ནགས་རིའི་རྩེ་ལ་བཅོམ་ལྡན་འདས་སྤྱན་
རས་གཟིགས་དབང་ཕྱུག་སྐུ་མདོག་དཀར་པོ་འོད་དང་འོད་ཟེར་དུ་མ་འཕྲོ་བ།
འཁོར་བསམ་གྱིས་མི་ཁྱབ་པས་བསྐོར་བ་གཟིགས། མཚུར་ཕུར་སྦྲུལ་ལོ་ཟླ་བ་
གསུམ་པའི་ཚེས་བཅུའི་ཉིན། ད་ལྟ་ཉམས་ཀྱི་སྣང་བ་ལ། །བདེ་བ་ཅན་གྱི་
ཞིང་ཁམས་ན། །སྔོ་དང་སེར་པོ་ལ་སོགས་པའི། །མེ་ཏོག་རྣམ་པ་སྣ་ཚོགས་
སྣང་། །ལྷ་ཡི་བུ་ནི་ཐམས་ཅད་དག ། འཕགས་མཆོག་རྒྱལ་པོའི་གསུང་ཐོས་
ཀྱང་། །ཞལ་ནི་མ་མཐོང་བ་ཡིན་ན། །སྡུག་བསྔལ་དག་གིས་གཟིར་བར་
མཐོང༌། །ཞེས་དང་། བླ་མ་རྒྱལ་བའི་བྱིན་རླབས་ཀྱིས། །སྒོམ་ཆེན་རང་
བྱུང་རྡོ་རྗེ་ཡི། །ཐང་གཅིག་ཉམས་ཀྱི་སྣང་བ་ལ། ། དུས་གསུམ་མཁྱེན་པ་སྐུ་
མདོག་དམར། །ཕྱག་ན་རྡོ་རྗེ་དྲིལ་བུ་བསྣམས། །འོད་ཀྱི་དྲ་བའི་ནང་ན་
401



མཛེས། །ཞེས་དང༌། དཀོན་མཆོག་གསུམ་གྱི་བྱིན་རླབས་ཀྱིས། །རྟོགས་
ལྡན་ནུབ་ཅིག་མངོན་སུམ་གསལ་བ་རུ། །སྔོན་པོ་དཀར་པོའི་འོད་དང་་་་
ལྡན། །ཀུན་གྱི་མཆོག་ཅིག་ང་ཡིས་མཐོང་། །སྤྱན་རས་གཟིགས་དབང་འོད་
དཔག་མེད། །སྐུ་མདོག་དཀར་པོ་ཕྱག་བཞི་བ། བྱང་ཆུབ་སེམས་དཔའི་
ཚོགས་རྣམས་ནི། །སྤྲིན་ཕུང་ལྟ་བུས་གཏིབས་པ་མཐོང་། །ཞེས་གསུངས།
ཡང་མཚུར་ཕུར་བཞུགས་དུས་ཤིག་ལ་མནལ་ལམ་དུ་རྡོ་རྗེ་འཇིགས་བྱེད་ཀྱི་སྐུ་
མཚོན་ཆས་སོགས་གསལ་བ་དོད་པ་ཞིག་གཟིགས། འདི་ཡི་དམ་གྱི་ལྷ་མཚན་
ཉིད་པ་མིན་འོང་སྙམ་པ་དགོངས་ནས། རང་ཉིད་ཆོས་སྐྱོང་དུ་བསྒྱུར་ནས་
འཇིགས་བྱེད་ཀྱི་གཟུགས་དེའི་སྙིང་གར་གྲི་གུག་བརྒྱབ་པས་སྐད་ངན་ཕྱུང་ཞིང་
གར་སོང་ཆ་མེད་གསུངས། ཡང་མཚུར་ཕུར། དུས་རེ་ཞིག་གི་ཚེ་མནལ་
ལམ་དུ་ཨ་ཙ་ར་ཞིག་བྱུང་། ཡང་གཉིས་གསུམ་ལ་སོགས་པ་ན་ས་མཐར་ཨ་ཙ་
རས་ཁང་པ་གང་བྱུང༌། དེ་ལ་རང་ཉིད་ཆོས་སྐྱོང་དུ་བྱས་ཏེ་གྲི་གུག་གིས་དེ་
རྣམས་ཀྱི་སྐེ་བཅད་དེ་མགོ་རྣམས་འོག་དཔང་དུ་ལྷུང་སོང་བ་ལ། སྡིག་སྒྲ་དང་
བཅས་པ་བྱུང་། དེ་དང་མཉམ་དུ་ཚོགས་ སུ་ གཏོར་ཆེན་བཏང་ནས་དགེ་་
འདུན་རྣམས་ཀྱིས་བདུད་བཟློག་བཞེས་སྒྲ་ མཛད་པས་གཉིད་སད་གསུངས།
དེས་ནད་ཡམས་ཤིག་ཡོད་པ་དེ་མྱུར་དུ་རྒྱུན་ཆད། ཡང་སྐབས་ཤིག་མནལ་
ལམ་དུ་སྦྲུལ་ཆེན་པོ་སྟོད་ལུང་གི་ལུང་པར་ མི་ཤོང་བ་ སྙམ་བྱེད་པ་ཙམ་ལ།
མགོ་བོའི་སྟེང་ན་མེ་ཆེན་པོ་རབ་ཏུ་འབར་བ་ཞིག་གླག་ལྟར་བྱུང་བ་ལས། བྱ་
ཁྱུང་དུ་མཛད་དེ་གསོལ་ཞིང་རི་བོ་མཆོག་རབ་དང་མཚུངས་པའི་རི་ཆེན་པོ་ཞིག་
གི་སྟེང་ན་བབས་པ་ལས། བྱ་ཁྱུང་གི་ལྗིད་ཀྱིས་རི་ཆེན་པོ་དེ་ཉིལ་ཉིལ་འགྲོ་བ་
བྱུང་། ཡང་བླ་མ་དར་རྒྱལ་བ་ལ་གསུངས་པ། ང་སྒོམ་ཆེན་པ་རྒན་པོ་རྣམས་
ནུབ་མོ་དགེ་སྦྱོར་གྱི་རིམ་པ་ཇི་ལྟར་བྱེད་ཅིང་ཡོད་སྙམ་ནས་དེ་ལྟར་འོངས་པའི་
ཚེ། ཁྱོད་དགེ་སྦྱོར་འདི་དང་འདི་འདྲ་བ་བྱེད་ཅིང་འདུག་ལ། གཞན་་་
402



རྣམས་ཀྱང་དེ་དང་དེ་ལྟ་བུ་བྱེད་ཅིང་འདུག་ཅེས་རྒྱུ་མཚན་ཤིན་ཏུ་གསལ་བར་
བཀའ་སྩལ།
མཚུར་ཕུ་ནས་བདེ་ཆེན་དུ་བྱོན་པའི་ལམ་ཀར། འདམ་མགོ་སྤང་གི་ཆུ་
མིག་ མགྲོན་ ལ་ བྱམས་ ཀྱི་ རྩིར་ ཕྱག་ ཕེབས་ པ་ དང༌། བདེ་ཆེན་ནང་ པ་ ལ།
ཁྱོད་ཀྱི་ཆུ་མགོ་འདིར་ཅི་མཐོང་བའམ་ཐོས་པ་བྱུང་ངམ་གསུངས། ཅི་ཡང་
མཐོང་ཐོས་མ་བྱུང་དེ་ཅི་ལགས་ཞུས་པས། ཆུ་མིག་འདིའི་ནང་དུ། ཀླུ་ཆེན་
པོ་བརྒྱད་ཀྱིས་བཏེག་པའི་པདྨའི་སྡོང་པོ་ཆེན་པོ་ཞིག་འདུག དེའི་སྟེང་དུ་
བཅོམ་ལྡན་འདས་འཇམ་པའི་དབྱངས་སྐུ་མདོག་དཀར་པོ། ཕྱག་གཡས་་་་
མཆོག་སྦྱིན་གྱི་སྟེང་དུ་མེ་ཏོག་ཨུད་པ་ལའི་ནང་དུ་རལ་གྲིས་མཚན་པ་འཛིན་པ།
ཕྱག་གཡོན་ཐུགས་ཀར་ཆོས་འཆད་ཀྱི་ཕྱག་རྒྱ་མཛད་པས་ཨུཏྤ་ལའི་ཡུ་བ་འཛིན་
ཞིང༌། དེའི་སྟེང་དུ་གླེགས་བམ་གྱིས་མཚན་པ། ཞབས་རྡོ་རྗེའི་སྐྱིལ་མོ་་
དཀྲུང་དུ་བཞུགས་པ་སྐུ་ལ་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞལ་
ནས་ཟབ་མོ་སྟོང་པ་ཉིད་ཀྱི་ཆོས་གསུངས་པ་ཞིག་བཞུགས་འདུག ཁྱོད་རང་
རྟ་ལས་བོབ་ལ་ཁྲུས་ཀྱིས་ཆུ་ཐུངས་གསུངས་ནས་དེ་ལྟར་དུ་བྱས་ཟེར། བདེ་
ཆེན་དུ་བྱམས་པ་དང་སྤྱན་རས་གཟིགས་སོགས་ཡི་དམ་མང་པོའི་ཞལ་གཟིགས།
དེར་སློབ་དཔོན་ཆོས་རྡོར་གཉིད་དུ་སོང་བའི་སྔས་མགོར་བུད་མེད་ཆེན་མོ་ཞིག་
གིས་ལག་པ་རྐྱོང་ཞིང་འདུག འདིས་ཁོང་ལ་བར་ཆོད་རྩོམ་པར་འདུག་སྙམ་
ནས། རང་ཉིད་ཁྱུང་དུ་བྱས་ཏེ་དེད་པས་བྱང་ཕྱོགས་ཀྱི་བྲག་དེ་ལ་ཐིམ་སོང་།
ཁྱུང་གི་གཤོག་པ་གཉིས་ཀྱིས་བྲག་ལ་བརྡབ་པས་གཤོག་པའི་བར་ནས་མེ་བྱུང་སྟེ་
བྲག་དེ་ཐུལ་གྱིས་ཚིག་སོང་བ་སྙམ་བྱེད་པ་དང་ཤུལ་དེར་སྐད་ངན་མང་པོ་བྱུང་
གསུངས།
ཡང་བདེ་ཆེན་དུ་སྐུ་མཚམས་མཛད་པའི་སྐབས་ཤིག་མནལ་ལམ་དུ་བདེ་
བ་ཅན་གྱི་ཞིང་ཁམས་གཟིགས། དེར་རིན་པོ་ཆེའི་ལྗོན་ཤིང་ལུ་བ་པད་མ་རཱ་ག་
403



སྐེད་པ་ཤེལ། ཡལ་ག་བཻཌཱུརྨ། ལོ་མ་གསེར་ལས་གྲུབ་བ་དང་། རིན་པོ་
ཆེའི་སྣོད་དུ་བདུད་རྩི་ཡིན་ཟེར་བ་དང་། རིན་པོ་ཆེ་སྣ་ཚོགས་ལས་གྲུབ་པའི་
མེ་ཏོག་སྣ་ཚོགས་དང་། ལྷ་རྫས་ཕུན་སུམ་ཚོགས་པ་མང་པོ་མཐོང་། ཐུགས་
དགོངས་ལ་ཕྱིའི་འདི་རྣམས་མཐོང་ཡང་ནང་གི་མ་མཐོང་ན་མི་འོང་སྙམ་ནས་
གཟིགས་པས། རིན་པོ་ཆེའི་ཁང་པ་ན། སྟོན་པ་ཚེ་དཔག་ཏུ་མེད་་་་་
བཞུགས་པ་དང་མཇལ་ནས་ཆོས་གསུང་བར་ཞུས་པས། དེར་ཚེའི་བུམ་པ་
མགོ་ཐོག་ཏུ་བཞག་སྟེ་དབང་བསྐུར། ཚེའི་བུམ་པའི་བདུད་རྩི་ལག་མཐིལ་
དུའང་གནང་། ཡང་གནས་དེ་ཉིད་དུ་སྐུ་འཁོར་ཤིན་ཏུ་མང་པོ་གཟིམས་ཁང་
ཆུང་ངུའི་ཆུང་ངུར་བཞུགས་ཀྱང་། དོག་པ་དང་མི་ཤོང་བ་མེད་པའི་རྫུ་འཕྲུལ་
བསྟན་ཏེ། རས་གོས་སུམ་བརྩེགས་གོན་པ་དང༌། །གོས་དར་སུམ་བརྩེགས་
གོན་པ་གཉིས། །ཁྱད་པར་མེད་པའི་གདེངས་ཤིག་དགོས། །ཞེས་པ་ནས།
ཡངས་ དོག་ མེད་ པའི་གནས་ སུ་ སྦྱར། །ཞེས་ པའི་ བར་ གྱི་ མགུར་ གསུངས། །
ཡང་ཡུམ་ཆེན་མོ་གསེར་བཙོ་མའི་ཁ་དོག་ལྟ་བུ། ཕྱོགས་བཅུའི་སངས་རྒྱས་དུ་
མས་བསྐོར་བའི་ཞལ་གཟིགས་ཤིང་། འདིར་ནི་ཟབ་མོའི་གཅོད་ཉིད་བཤད།
ཉོན་མོངས་འཇོམས་པ་གཅོད་ཀྱི་མཆོག ། གཅོད་སྟོན་པ་ནི་རྒྱལ་བ་ཉིད། །
གཅོད་ནི་རྟོག་གེ་ཀུན་ལས་འདས། །ཞེས་གསུང་བ་གསན། ཡང་བཅོམ་
ལྡན་འདས་མ་ཀུ་རུ་ཀུལླེ་འོད་ཟེར་དམར་པོ་ལྕགས་ཀྱུ་ལྟ་བུ་འཇིག་རྟེན་ཐམས་
ཅད་དུ་མངོན་པར་འཕྲོ་ཞིང་། གཙོ་མོ་ལྟ་བུའི་འཁོར་མཁའ་འགྲོ་མ་དུ་མས་
བསྟོད་པའི་དབྱངས་རབ་ཏུ་སྒྲོགས་པ་གཟིགས། ཡང་ཐོ་རངས་ཤིག་མནལ་
ལམ་དུ་བདེ་ཆེན་གྱི་རྒྱབ་རི་འདྲ་བའི་མཐོ་ཟང་ངེ་བ་ཞིག་གི་སྟེང་དུ་འཛེག་ཕྱིན་
པས། ཁང་བཟང་དམར་ཟང་ངེ་བ་སྒོ་དང་ངེ་འདུག ངས་དེ་ལ་ལྟས་ཀྱིན་
ཕྱིན་པས། དབུས་སུ་རྡོ་རྗེ་རྣལ་འབྱོར་མའི་མདུན་དུ་མཆོད་པ་མང་པོ་་་་་
བཤམས་ཏེ་གཡས་གཡོན་དུ། ཏེ་ལོ་པ། ནཱ་རོ་པ། བིརླ་པ། ས་ར་ཧ།
404



མི་ཏྲ་ཛོ་ཀི་ལ་སོགས་པའི་གྲུབ་ཐོབ་ཀྱིས་གཞལ་ཡས་ཁང་དང་བར་སྣང་ཐམས་
ཅད་ཀྱང་ཁེངས་ནས་སྣང་བ་དེ་རེ་རེས། རྡོ་རྗེའི་གླུ་དང་ཚིགས་སུ་བཅད་པ་
རེ་རེ་ཡང་གསུངས་ཞེས་གསུངས།
དེ་ནས་ཕུང་པོ་རི་བོ་ཆེ་ནས་མཁས་གྲུབ་གཡུང་སྟོན་པ་གདན་འདྲེན་
བཏང་ནས་བྱོན་ཏེ་མཇལ་ལ་ཁད་ཀྱི་ཉིན་ཞག་མང་པོར། ཆོས་རྗེའི་དྲུང་ནས་
ཞི་ཁྲོའི་ལྷ་ཚོགས་སྐར་མའི་ཚོགས་ལྟ་བུ་ཞལ་མངོན་སུམ་དུ་གཟིགས། ཐུགས་
དམ་ནན་ཏར་བཟང་པོ་བྱུང་གསུངས། བླ་མ་པ་ཕེབས་ཏེ། ཆོས་རྗེའི་དྲུང་
དུ། ང་རྒད་པོར་སོང་ཡང་ཆོས་རྗེ་གོང་མ་སྐུ་དྲིན་ཆེ་བ་ལ་བསམས་ནས་ཐག་
རིང་པོ་ནས་འོངས་པ་ཡིན་པས། ཆོས་རྗེ་པའི་དྲུང་ནས། གོང་མ་ཀུན་གྱི་
ཡིན་ལུགས་ཤིག་གསུང་བར་ཞུ་ཞུས་པས། ཆོས་རྗེའི་ཞལ་ནས། རྗེ་དུས་
གསུམ་མཁྱེན་པ་དང་། ཆོས་རྗེ་གོང་མ་གཉིས་ཀྱི་དུས་ནིགསལ་སིང་ངེ་བ་མི་
དྲན་པར་འདུག ང་ཀརྨ་པཀྵིའི་དུས་སུ་རྒྱ་མཚོ་ལ་ཐུག་གི་བར་གྱི་ཧོར་སོག་ལ་
སོགས་གདུལ་བྱ་མ་རུངས་པ་རྣམས་ལ་གང་ལ་གང་འདུལ་བགྱིས་ནས་ཐམས་
ཅད་དབང་དུ་བསྡུས་ཤིང་ཟིལ་གྱིས་མནན་པ་ཀུན་ནི་ལེགས་པར་དྲན་གསུངས།
གཡུང་སྟོན་པས་ཆོས་རྗེའི་ཞབས་ལ་འཇུས་ཤིང་བཤུམ་པར་མཛད་དོ། ། བླ་མ་
འདིའི་དྲུང་དུ། སོའི་རིག་པ་གཅེར་མཐོང་གི་སྐོར། དོན་བརྒྱུད་རྫོགས་པ་
དང་། ཀམ་གྱི་སྡུག་བསྔལ་ཞི་བྱེད་ཀྱི་སྐོར། བདེན་བཞིའི་ཆོས་རྫོགས་པ་
དང༌། རྨ་ལ་གསུངས་པའི་ཕྱག་རྒྱ་ཆེན་པོ་ཤེར་ཕྱིན་གྱི་སྐོར་རྫོགས་པ་དང་།
བརྒྱུད་པ་ཕྱི་མའི་ཆོས་སྐོར་ཏེ་མདོར་ན་ཕ་དམ་པ་རྒྱ་གར་གྱི་ཆོས་སྐོར་གྱི་དབང་
བཀའ་མན་ངག་ལུང་ཐམས་ཅད་རྫོགས་པ་དང༌། རྡོ་རྗེ་ཕྲེང་བ་དང་དུས་
འཁོར་ཡོངས་རྫོགས། མཁའ་འགྲོ་རྒྱ་མཚོ། དབང་བརྒྱ་རྩེར་ གྲགས་ པ།
སྦྱོང་རྒྱུད་ཀྱི་དབང་བཅུ་གཉིས། མདོ་སྒྱུ་སེམས་གསུམ། མཁའ་འགྲོ་སྙིང་
ཐིག་སོགས་གསང་སྔགས་སྔ་འགྱུར་ཕྱི་འགྱུར་གྱི་དབང་མན་ངག་ལུང་རྗེས་་་
405



གནང་སྟེ་མདོར་ན་རྡོ་རྗེ་ཐེག་པའི་ཆོས་སྐོར་རྫོགས་པར་གསན་ནོ། །ཆོས་
གསན་པའི་ཚུལ་ཞིབ་མོ་ནི་གསན་ཡིག་ལས་རྟོགས་པར་བྱ་བ་ཉིད་དེ་འདིར་སྨོས་
ཀྱིས་མ་ལང་ངོ༌། །
ཡང་སྐབས་ཤིག་མནལ་ལམ་དུ་བྱ་ཁྱུང་དུ་སྤྲུལ་ནས་རྒྱ་གར་དུ་བྱོན་པས།
གྲུབ་ཐོབ་སྐུ་ཆེ་ཞིང་ཡན་ལག་རགས་པ་རྒྱན་དྲུག་བཏགས་པ་གཟི་མདངས་ཅན་
ཞིག་དང་ མཇལ། ཁྱེད་ སུ་ ལགས་ཞུས་ པས། ང་ ས་ ར་ ཧ་ ཡིན་གསུངས།
འོ་ན་ཕྱག་ཆེན་གྱི་གདམས་ངག་ཞུ་བྱས་པས། ཆོས་ཐམས་ཅད་ཡིད་ལ་མི་བྱེད་
པ་དོ་ཧའི་དོན་ཡིན་པས་སྒོམས་ཤིག་གསུངས། ཡང་ནུབ་ཅིག་སྤྱན་རས་་་
གཟིགས་ དང༌ མཇལ་ བར་ བྱེད་ དགོས་ དགོངས་ ནས་ རྨི་ ལམ་ བཟུང་ བས།
མཚོའི་སྟེང་ན་རིན་པོ་ཆེ་ལས་གྲུབ་པའི་པདྨའི་སྟེང་དུ། ཕྱག་བརྒྱད་ཡོད་པའི་
སྤྱན་རས་གཟིགས་ཤིག་དང་མཇལ་གསུངས། ཡང་བདེ་ཆེན་དུ་སྐུ་གྲིབ་ལ་
བརྟེན་པའི་མགུལ་ཆམ་ཞིག་བསྣུན་པའི་ཚེ། ཐུགས་དམ་ལ་བཞུགས་ པའི་
གཟིགས་སྣང་དུ། སངས་རྒྱས་སྨན་གྱི་བླ་སྐུ་མཚན་དང་དཔེ་བྱད་ཀྱིས་བརྒྱན་
པ། ཕྱག་ན་ཤེལ་གྱི་བུམ་པ་བདུད་རྩིས་གང་བ་བསྣམས་པ་ཞིག་མངོན་སུམ་དུ་
བྱོན་ནས་ཞལ་དུ་བདུད་རྩི་གནང་། སྐུ་ཁྲུས་གསོལ་བ་སྙམ་བྱེད་པ་ན། ཆམ་
པ་དེ་དྲག་འདུག་གསུང་ནས་སྐུ་བཀྲག་མདངས་དང་ལྡན་པ་ཞལ་ཟིལ་པ་ཕྲུམ་མེ་
བཞུགས་འདུག་ཟེར། ཡང་བདེ་ཆེན་དུ་ཀརྨ་ནང་པ་ཚུལ་ཁྲིམས་དཔལ་བས་
གཙོ་མཛད། གདན་འདྲེན་དུ་འོངས་པའི་ཁམས་པ་རྣམས་ལ་ཕྱག་ན་རྡོ་རྗེའི་
ལུང་ཞིག་གསུངས་པའི་ཚེ། དཀོན་མཆོག་གཞོན་ནུ་པའི་ཐུགས་དགོངས་ལ།
ཕྱག་གཡོན་པའི་དྲིལ་བུ་དཀུར་བརྟེན་གསུངས་པའི་སྐུའམ་དེ་གང་ལ་ཟེར་སྙམ་
པ་ན། ཆོས་རྗེའི་དྲུང་ནས་བཞེངས་ཏེ་ཕྱག་དང་སྐུ་ལུས་ཀྱི་རྣམ་འགྱུར་མཛད་
དེ་དཀུ་དེ་འདི་ལ་ཟེར་བ་ཡིན་གསུངས། དེ་ཕྱིན་ཆད་ཐེ་ཚོམ་དང་བྲལ་བར་
གྱུར། ཡང་རེ་ཞིག་ན་སྤྱན་རས་གཟིགས་སུ་སྤྲུལ་ཏེ་དམྱལ་བའི་འཇིག་རྟེན་དུ་
406



ཕྱིན་པས། དེར་ལྕགས་སྲེག་གི་ཁང་པ་གྲུ་བཞི་པ། ངོས་རེ་རེ་ལ་ཡང་དཔག་
ཚད་མང་པོ་སྲིད་དུ་ཡངས་ཤིང་འཕང་མཐོ་བ་སྒོ་དུ་མ་དང་ལྡན་པ། སྒོ་རེ་རེ་
ཡང་གཤིན་རྗེའི་སྐྱེས་བུ་རབ་ཏུ་འཇིགས་པ་མཚོན་ཆ་དུ་མ་ཐོགས་པ་རྣམས་ཀྱིས་
ཉེ་བར་བསྲུང་བའི་ནང་ན་སེམས་ཅན་དཔག་ཏུ མེད་པ་དག་ལྕགས་སྲེག་གི་ས་
གཞི་ལ་རབ་ཏུ་རྡེག་ཅིང་སྡུག་བསྔལ་གྱི་ཚོར་བ་རབ་ཏུ་མི་བཟད་པས་གཟིར་བ་
མཐོང་སྟེ། སྙིང་རྗེ་ཆེན་པོའི་ཤུགས་ཀྱིས་ཕྱོགས་བཅུའི་སངས་རྒྱས་རྣམས་ཀྱི་
ཐུགས་རྗེ་བསྐུལ། སྒྱུ་མའི་རྣམ་འཕྲུལ་གྱི་ཏིང་ངེ་འཛིན་དང་། སྨོན་ལམ་གྱི་
མཐུས་དམྱལ་མེ་ཞི་བར་བྱེད་པ་བདུད་རྩི་བསིལ་བའི་ཆར་རྒྱུན་རབ་ཏུ་དྲག་པོ་
ཕབ་པ་ལས། སྐད་ཅིག་དེ་ལ་དམྱལ་བའི་མེ་རབ་ཏུ་ཞི་སྟེ། ལྕགས་ཁང་
འབར་བ་ཡང་ལྷའི་གཞལ་མེད་ཁང་དུ་གྱུར། སེམས་ཅན་དམྱལ་བ་པ་དེ་དག་
མཆོག་ཏུ་བདེ་བའི་ཚོར་བ་དང་ལྡན་པར་གྱུར་ནས། ཁོ་བོ་ལ་ཕྱག་འཚལ་ཞིང་
བསྟོད་པ་བྱས་ཏེ། ཁོ་བོས་ཀྱང་དེ་དག་ལ་གདམས་པ་དང་རྗེས་སུ་བསྟན་པར་
བྱིས་གསུངས། །
ཡང་སྐབས་ཤིག་ཁྱུང་དུ་སྤྲུལ་ནས་ཨུ་རྒྱན་དུ་བྱོན་ཏེ། རྡོ་རྗེ་ཕག་མོའི་
ཞབས་ལ་མགོ་བོས་ཕྱག་བྱས་ཏེ་གདམས་ངག་ཞུ་ཞུས་པས། སེམས་སྐྱེ་མེད་ཀྱི་
ངང་ལ་ཞོག སྐབས་སུ་བསྐྱེད་རིམ་བཟླས་བརྗོད་གྱིས། ཚོགས་དང་གཏོར་
མ་བརྩོན་ན་ཞག་བརྒྱུད་ནས་འགྲུབ་ཅེས་གསུངས། དེའི་ནུབ་མོ་དམ་པ་དང་
མཇལ་ནས་ཆོས་ཀྱི་གནད་ཅིག་ཞུ་ཞུས་པས། ལུས་ལ་མ་ཆགས་སེམས་དུམ་
བུར་ཐོང་། ཞེས་སོགས་མང་དུ་གསུངས་ཏེ་གཞན་རྣམས་མ་དྲན་གསུངས།
ཡང་ནུབ་ཅིག་བྱ་ཁྱུང་དུ་སྤྲུལ་ནས་དགའ་ལྡན་དུ་བྱམས་མགོན་དང་མཇལ།
དེའི་གཡས་ན་ལྷའི་བུ་དྲི་མ་མེད་པ་བྱ་བ་ཞིག་འདུག གཡོན་ན་ཡང་ལྷའི་བུ་
ཞིག་འདུག གཡས་པ་དེ་ལ་ཁྱོད་སུ་ཡིན་བྱས་པས། ང་གྲགས་པ་སེང་གེ་བྱ་
བ་ཡིན་ཟེར། ཁྱོད་ས་ཚོད་གར་སླེབ་བྱས་པས། ས་དང་པོ་པ་ཡིན་ཟེར།
407



ལྷ་གཞན་དེ་སུ་ཡིན་མ་དྲིས་གསུངས། ཡང་པོ་ཏ་ལར་ཕྱིན། དེའི་ཕོ་བྲང་
ཐམས་ཅད་བརྩེགས་མར་འདུག འོག་མ་ཤེལ་ལས་གྲུབ་པའི་ནང་དུ་འཕགས་
པ་ཕྱག་བཞི་པ་དཀར་པོ། དེའི་གོང་མ་ པདྨ་རཱ་ག་ལས་གྲུབ་པའི་ནང་དུ།
འཕགས་པ་ཡང་དམར་པོ། དེའི་གོང་མ་གསེར་ལས་གྲུབ་པའི་ནང་དུ་་་་
འཕགས་པ་ཡང་སེར་པོ། དེའི་གོང་མ་ལྗང་གུའི་ནང་དུ་འཕགས་པ་ཡང་ལྗང་
གུ། དེའི་ གོང་ མ་བིཌཱུརྨ་ ལས་ གྲུབ་ པའི་ ནང་ དུ་ འཕགས་ པ་ ཡང་ སྔོན་པོ།
སྣོད་བཅུད་ཐམས་ཅད་སྣང་ལ་རང་བཞིན་མེད་པ་འཇའ་ཚོན་ལྟ་བུར་འདུག །
དེ་རྣམས་དང་མཇལ་དུས་བདེ་སྟོང་ཕྱག་རྒྱ་ཆེན་པོར་ལྷན་ལྷན་འགྲོ་བར་འདུག་
གསུངས། ཡང་གནས་ནང་གཟིམས་ཁང་འོག་མ་རུ་མི་མ་ཡིན་འགའ་རེ་འདུ་
ཡིན་ འདུག གསེར་ འབུམ་ དེའི་ སར་ འགྲོ་ མི་ ཕོད་ པར་ འདུག་ གསུངས།
ཡང་རེ་ཞིག་གི་རྨི་ལམ་དུ། དགའ་ལྡན་དུ་བྱམས་མགོན་དང་མཇལ་བ་དེའི་
ཞལ་སྔ་ནས། འཛམ་བུ་གླིང་ནས་འདིར་འོང་ཙ་ན། རིན་པོ་ཆེའི་པདྨ་ལ་
བརྫུས་ཏེ་སྐྱེ་བ་ཡིན་གསུངས། དེར་སྐྱེ་བའི་པདྨ་དེ་ངེས་པ་ཞིག་བྱ་དགོས་སྙམ་
ནས་འདུན་པ་གཏད་པར། རིན་པོ་ཆེའི་པདྨ་ཁ་དོག་རྒྱས་པའི་རྩ་ན་འདུག །
འདུན་པ་དེ་གལ་ཆེ་བར་འདུག་གསུངས། ཡང་གནས་ནང་དུ་བཞུགས་པའི་
ཚེ། སངས་རྒྱས་ཀྱི་ཞིང་དཔག་ཏུ་མེད་པ་གཟིགས་ཏེ། ཁྱད་པར་དུ་འདི་
ནས་ཤར་གྱི་ཕྱོགས་དཔལ་གྱི་སྙིང་པོས་རབ་ཏུ་རྒྱས་པས་བརྒྱན་པ་ཞེས་བྱ་བའི་
སངས་རྒྱས་ཀྱི་ཞིང་ན་བཅོམ་ལྡན་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་དཔལ་དམ་པའི་སྙིང་གི་མུན་པ་མཐའ་དག་རབ་ཏུ་
སེལ་བ། རིན་པོ་ཆེ་འོད་ཀྱི་གཙུག་ཅེས་བྱ་བ། རྒྱལ་སྲས་བྱང་ཆུབ་སེམས་
དཔའི་ཚོགས་འབའ་ཞིག་ལ་ཐེག་པ་ཆེན་པོ་ཁོ་ནའི་ཆོས་གསུངས་པ་གཟིགས་
པར་གྱུར་ཏོ། ། །
ཡང་སྐབས་ཤིག་མནལ་ལམ་དུ། རྒྱལ་བ་རིགས་ལྔའི་ཞིང་སྦྱོང་་་་་
408



མཛད་དེ། དེ་ཡང་དང་པོར་སངས་རྒྱས་རྣམ་པར་སྣང་མཛད་ཀྱི་ཞིང་དུ་བྱོན་
ཏེ། ཆོས་ཀྱི་ཚོགས་དུ་མ་གསན་ཞིང་། སྐད་ཅིག་གིས་དེ་དག་ཐམས་ཅད་
རང་ཉིད་ལ་བསྡུས་ཏེ། རང་ཉིད་བཅོམ་ལྡན་འདས་རྣམ་པར་སྣང་མཛད་དུ་
མཛད་ནས་ཞིང་ཁམས་རྒྱ་མཚོའི་བཀོད་པ་དང་། འཁོར་རྒྱ་མཚོ་རབ་ཏུ་བསྡུ་
བ་དང་། ཆོས་ཀྱི་འཁོར་ལོ་བླ་ན་མེད་པ་རབ་ཏུ་བསྐོར་བའི་མཛད་པ་བསྟན་
ཞིང༌། སླར་ཡང་རང་གི་སྐུའི་རྩ་ཁམས་ཇི་སྙེད་པ་དེ་ཐམས་ཅད་དུ། རྒྱལ་བ་
རྣམ་པར་སྣང་མཛད་ཀྱི་སྐུ་འཁོར་ཞིང་གི་བཀོད་པ་མཐའ་ཡས་པ་རབ་ཏུ་སྣང་
བར་མཛད་དོ། །ཇི་ལྟར་སྟོང་གསུམ་རྡུལ་ཕྲ་རབ་ཏུ་ཤོང་བའི་བཀོད་པ་བཞིན།།
དེ་ནས་དེ་ཐམས་ཅད་ཀྱང་མཆོག་ཏུ་ཞི་ཞིང་སྤྲོས་པ་མཐའ་དག་གིས་རབ་ཏུ་
དབེན་པ་ཆོས་དབྱིངས་ཡེ་ཤེས་ཤིན་ཏུ་ཟབ་མོའི་དབྱིངས་སུ་སྙོམས་པར་ཞུགས་
པའི་ཚུལ་མཛད་དོ། ། དེ་བཞིན་དུ་མི་བསྐྱོད་པ། རིན་ཆེན་འབྱུང་ལྡན།
སྣང་བ་མཐའ་ཡས། དོན་ཡོད་གྲུབ་པ་རྣམས་ལའང་། རིམ་པ་ཇི་ལྟ་བས་
གཞན་དང་། རང་དང༌། ནང་དང་། གཉིས་ཀ་དང་། ཡེ་ཤེས་ཀྱི་
འཇུག་པ་སྟེ་ལྔ་ལྔ་སྦྱར་ནས་མཛད་དེ། དེ་ཐམས་ཅད་ཡོངས་སུ་རྫོགས་པར་
སྦྱོང་བ་ཡང་སྐད་ཅིག་ཡུད་ཙམ་ལ་གྲུབ་པར་གྱུར་ཏོ་ཞེས་གསུངས་སོ། །
ཡང་བླ་མ་དར་རྒྱལ་བ་ལ་ཁྱོད་ལ་ད་ལྟར་གྱི་སྣང་བ་འདི་ ཅིར་སྣང་་་་
གསུངས་པ་ལ། ངེད་ལ་ད་ལྟའི་སྣང་བ་འདི་སྒྱུ་མ་རྨི་ལམ་ལྷ་སྐུ་གང་དང་གང་
དུ་བསྒོམས་པ་དེར་སྣང་ཞིང་དྲན་པས་མ་ཟིན་པའི་ཚེ། སྣང་བ་རང་ག་མ་
འདི་ཁོ་ནར་གདའ་དྲུང་གིས་གཟིགས་པ་ལ་ཇི་ལྟར་ལགས་ཞུས་པས། ཁོ་བོ་ལ་
དུས་ཐམས་ཅད་དུ་སྣང་བ་འདི་དག་ཐམས་ ཅད་ཆུའི་ཟླ་བ་དང་མེ་ལོང་གི་་
གཟུགས་བརྙན་བཞིན་གསལ་སྟོང་འཛིན་པ་མེད་པའི་ངང་ནས། དག་སྣང་
ཡེ་ཤེས་ཀྱི་འཁོར་ལོ་འབའ་ཞིག་ཏུ་ཡོད་པ་ཡིན། འགའ་ཞིག་གི་བསམ་པ་ལ་
ཁོ་བོ་ས་གཅིག་ཏུ་བསྡད་ན་ལེགས་སྙམ་པ་འདུག་སྟེ། ཁོ་བོ་རྒྱལ་ཁམས་ཐམས་
409



ཅད་དུ་འགྲོ་དགོས་པ་ཞིག་ཡིན། ཁོ་བོ་གང་དང་གང་གིས་མཐོང་བ་དང་ཐོས་
པ་ཐམས་ཅད་ཀྱང་དགའ་ལྡན་ནམ་བདེ་བ་ཅན་དུ་འདྲེན་པ་ལ་ཐེ་ཚོམ་མེད་པ་
ཡིན་ཞེས་གསུངས། ཡང་མནལ་ལམ་དུ་རྒྱལ་ཆེན་རིགས་བཞི་དང༌། སུམ་
ཅུ་རྩ་གསུམ་ལ་སོགས་པ་འདོད་པ་དང་གཟུགས་ན་སྤྱོད་པའི་ལྷ་གནས་འོག་མིན་
ལ་ཐུག་པའི་བར་རྣམས་སུ་རིམ་གྱིས་ཏེང་ངེ་འཛིན་རྩལ་སྦྱོང་ཞིང་གཤེགས་པ་
ལས། གནས་དེ་དང་དེ་དག་ ཏུ་འཁོད་པའི་ལྷ་རྣམས་ཀྱིས་ མཆོད་ པ་དང་
བསྟོད་པ་དཔག་ཏུ་མེད་པ་བྱས་ཤིང་། འོག་མིན་དུ་རྒྱལ་བ་ལོངས་སྤྱོད་རྫོགས་
པའི་སྐུ་ལ་ཐེག་པ་ཆེན་པོ་གསང་སྔགས་ཀྱི་ཆོས་དུ་མ་གསན་པར་མཛད། ཡང་
དེ་ཉིད་དུ་བཀའ་བརྒྱུད་བླ་མ་རྒྱལ་བ་སྲས་བཅས་དུ་མའི་ཞལ་གཟིགས། སྣང་
རྩེ་བྲག་མིག་ཏུ་རྒྱལ་བ་རྒྱ་མཚོ་ལྷ་ལྔ་ཞལ་གཟིགས། མདོར་ན་ཡི་དམ་གྱི་ལྷ་
ཞལ་གཟིགས་པ་སོགས་ཀྱི་ཚུལ་ནི་དག་པ་ཡེ་ཤེས་ཀྱི་འཁོར་ལོ་ལ་དབང་འབྱོར་
བའི་གང་ཟག་རྣམས་ཀྱི་སྐད་ཅིག་རེ་རེའི་ཚུལ་ཡང་སུ་ཞིག་གིས་བགྲང་བར་ནུས།
འོན་ཀྱང་ཚུར་མཐོང་གི་གདུལ་བྱ་དག་གི་ངོར་ཅུང་ཟད་གསུངས་པ་དག་རྣམ་
ཐར་རྣམས་སུ་བཀོད་པར་ཟད་དེ། རྣམ་ཐར་མཐོང་བ་དོན་ལྡན་ན་ཡི་དམ་གྱི་
ལྷ་ཞལ་གཟིགས་རྒྱུན་ཆད་མེད་པར་སྣང་ནའང༌། གཞོན་ནུའི་དུས་ཅི་ཙམ་
གསུང་བ་འདི་རྣམས་མིན་པ་ཞལ་ གྱིས་ མི་བཞེས་པར་མངོན་ཤེས་དང་ཞལ་་
གཟིགས་ཐམས་ཅད་སྤྲིན་གྱི་མཚན་མ་དང༌། མནལ་ལམ་ལ་བསྙད་པའི་ཟོལ་
གྱིས་ཅུང་ཟད་ཞལ་དུ་ཤོར་བ་མ་གཏོགས་ཡེ་མི་གསུང་བར་འདུག་གོ། ། ཞེས་
འབྱུང་བ་བཞིན་ནོ། ། ཁྱད་པར་མནལ་ལམ་ལ་མངའ་བརྙེས་པའི་ཚུལ་བསྟན་
ཏེ། ཕྱག་དཔེ་གཟིགས་བཞེད་པའི་པོ་ཏི་དུ་མ་ཞལ་ཕྱེ་སྟེ་སྐུ་འཁྲིས་ཀྱི་ཕྱོགས་
སོ་སོར་བཀྲམ། མནལ་ལམ་དུ་སྐུའི་བཀོད་པ་མཛད་སྟེ་གཟིགས་པས་མནལ་
ལས་བཞེངས་པ་ན་ཐམས་ཅད་ཐུགས་སུ་ཆུད་དེ་འོང་། དང་པོར་ཕྱོགས་བཅུ་
རེ་རེར་ལུས་ཀྱི་བཀོད་པ་བཅུ་བཅུ་བགྱི། དེས་སངས་རྒྱས་ཐ་དད་པ་བཅུ་རེ་
410



ལ་ཆེས་མི་འདྲ་བ་བཅུ་རེ་ཉན་པ་ལ་སྦྱངས་པས་དང་པོར་ནི་དཀའ་བ་ལྟར་བྱུང༌།
འབད་རྩོལ་སྐྱེད་པས་མྱུར་དུ་འབྱོངས་ཏེ་ད་ལྟ་ནི་ཕྱོགས་བཅུ་རེ་རེར་ཡང་ལུས་
ཀྱི་བཀོད་པ་གྲངས་མེད་འགྱེད་ཅིང་སངས་རྒྱས་ གྲངས་མེད་མཆོད། ཆོས་
གྲངས་མེད་འཛིན་པ་ལ་དཀའ་བ་མེད་དེ། མདོར་ན་ངའི་རྨི་ལམ་སྤྲུལ་སྒྱུར་
དང་སྒྱུ་མར་ ཤིན་ ཏུ་ བྱང་ པོས་ སྒྱུ་མ་ སྟོན་ པ་ ལ་ ཁྱད་ མེད་ པ་ ཡིན་ གསུངས།
དེས་ན་གཞུང་ལུགས་རྣམས་ལ་སྦྱངས་པའི་ཚུལ་མཛད་པ་རྣམས་ཀྱང་མནལ་
ལམ་གྱི་རྩལ་ཁོ་ནས་མཛད་པ་ཤས་ཆེ་ཞིང་ཚུལ་དེས་རིག་པའི་གནས་མཐའ་དག་
ལ་མཁྱེན་པའི་དཀྱིལ་འཁོར་མཆོག་ཏུ་རྒྱས་ཏེ་ཐ་ན་ཡིག་རིགས་ཁོ་ནའང་དྲུག་ཅུ་
ཙམ་མཁྱེན་གསུངས། དེ་ནས་ངམ་ཤོད་དང་གཙང་གི་བྱང་རྒྱབ་ལ་འགྲོ་དོན་
ལན་རེ་བྱོན། དཔོན་ཆེན་རྒྱལ་བཟང་ལ་ སོགས་པའི་ཆེན་པོ་ ཐམས་ ཅད་་་་
དབང་དུ་འདུས། མཚུར་ཕུར་གཞལ་ཡས་ཁང་གསོས། རྒྱལ་བུ་རཏྣས་་་
གསན་ནས་འབུལ་ཆེན་བྱུང༌། གོང་དུ་གསན་ཡང་སྒྲོ་འདོགས་མ་ཆོད་པ་ལ་
དིང་ཆུ་ལང་ཆུང་དབུས་ནས་གོང་ན་སླེབ་དུས་དྲིས་པ་ལ། ཚལ་པ་སི་ཏུ་ཆོས་
རྗེ་གོང་མའི་སློབ་མ་དངོས་ཤེས་རབ་ཆེ་དམ་ཚིག་གཙང་པ་ན་རེ། ཆོས་རྗེ་
གོང་མ་ཡིན་ངེས་སུ་འདུག་ཟེར། རྟོག་དཔྱོད་ཅན་གཞན་ཐམས་ཅད་ཀྱང་
རྩོད་མེད་དུ་ངོ་མཚར་གླེང་གི་འདུག་བྱས་པས་གོང་མ་ཕྱག་ཐལ་མོ་སྦྱར་ནས་
མཆི་མ་བྱུང༌། དེས་མདུན་གྱི་མི་ཆེན་ཐམས་ཅད་ཀྱང་དེ་ལྟར་གྱུར་ཏེ་ཧོར་
རྒྱལ་ པོས་བླ་ མའི་ མཚན་ གསན་པས་ སྤྱན་ ཆབ་ བྱུང་ བ་ འདི་ ལས་ མེད་ སྐད།
མཚོ་མོ་རུ་ཆུང་སོགས་བྱང་རྒྱུད་མཐའ་དག་ཏུ་གཞན་དོན་མཛད། གནམ་
མཚོ་སེ་མོ་དོར་བདེ་མཚོག་ཡབ་ཡུམ་ལ་དཔའ་བོ་དང་རྣལ་འབྱོར་མ་དུ་མས་
བསྐོར་བ་ཞལ་གཟིགས། ཞོ་དེ་ན་མོ་ཆེར་སོ་སོ་ཡང་དག་རིག་བཞིའི་དོན་ཇི་
ལྟ་བར་གཟིགས། མཚོ་མོ་རུ་ཆུང་གི་འགྲམ་དུ་གནས་པ་རྣམ་པ་གསུམ་གྱི་དོན་
ཐུགས་སུ་ཆུད་ནས་མགུར་བཞེངས། ངང་པའི་སྟོད་དུ་ཐུབ་པའི་དབང་པོ་
411



འཁོར་བཅས་ཞལ་གཟིགས། གཞན་ཡང་བྱང་ཕྱོགས་ཀྱི་རྒྱུད་དེ་དག་ཏུ་དག་
པའི་སྣང་བ་མང་པོ་དང༌། ཐེག་པ་ཆེན་པོའི་དོན་རབ་འབྱམས་ཡིད་ལ་ཤིན་
ཏུ་གསལ་བར་སྣང་ངོ༌། ། ཞེས་གསུངས། །
ལྔ། བསྙེན་པར་རྫོགས་ནས་འགྲོ་དོན་དཔག་
མེད་མཛད་པའི་ཚུལ།
དེ་ནས་དགུང་ལོ་བཅོ་བརྒྱད་པ་མེ་མོ་བྱའི་ལོ་ཁྲུམས་ཟླ་བའི་ཚེས་བརྒྱད་ལ་
སྔར་གྱི་མཁན་སློབ་དང༌། གཞོན་ནུ་དཔལ་གྱིས་གསང་སྟོན་མཛད་ནས་རྣམ་
དག་སྡོམ་ལྡན་ཉི་ཤུའི་དབུས་སུ་བསྙེན་པར་རྫོགས་པར་མཛད། ཤ་ཆང་གི་དྲི་
བྲོ་བ་ཙམ་ཡང་སྐུའི་ཉེ་ལམ་དང་གཟིགས་སར་མི་འགྲིམ། སྐུ་འཁོར་རྣམས་ལ་
ཤ་ཆང་གི་སྟོན་མོ་མི་བྱེད་པ་སོགས་ཐེག་ཆེན་སོ་ཐར་གྱི་བཅས་པ་དང་ཐུན་མོང་
གི་འདུལ་བའི་བཅས་པ་ཤིན་ཏུ་ཕྲ་བ་ཡན་ཆད་ལ་ནན་ཏན་དུ་མཛད་ཅིང་།
སྐུ་འཁོར་ཡང་དགེ་སློང་དག་པ་ཚུལ་ལྡན་མང་ཐོས་ཀྱི་བསམ་གཏན་པ་རིག་གྲོལ་
གྱི་སྤོབས་པ་ཅན་འབའ་ཞིག་ཚོགས། ལོ་འདིར་དཔལ་ལྡན་བླ་མ་བསོད་
ནམས་རྒྱལ་མཚན་དང་མཇལ། ཕྱག་རྩེ་སྤྲོད་དུ་མཛད། འཇམ་དབྱངས་
དམར་པོའི་སྒྲུབ་ཐབས་ཀྱི་ཆོས་འབྲེལ་ཡང་གསན། སྐྱོར་མོ་ལུང་པ་ལ་འབྲི་
ནང་གིས་དམག་རྡེག་པར་བྱུང་ནས་སྐྱི་ཤོད་ཀྱི་ལྷ་སྡེ་ཐམས་ཅད་ཀྱིས་སྤྱི་ཞུས་
བྱས་ཏེ་ལྷ་ས་རྐྱང་ཐང་དུ་སྤྱན་དྲངས། མི་ཆེན་ཐམས་ཅད་ཟིལ་གྱིས་མནན་ཏེ་
དམག་རང་སར་ཞི་ཀུན་གྱིས་སྤྱི་བོར་ཁུར། སྟེ་ཐང་རྒྱ་གྲོང་དུ་གོང་མའི་སྐུ་
རིམ་ཆེན་མོ་ལ་གསང་ཟུལ་བདེ་གསུམ་སོགས་ཚོགས་པ་ཁྲི་ཕྲག་མང་པོའི་དབུ་ལ་
ཁྲི་གསུམ་བཤམས་པའི་དབུས་མ་ལ་རྗེ་ཉིད་དང༌། གཡས་སུ་དཔལ་ལྡན་བླ་མ་
དམ་པ། གཡོན་དུ་བཞི་ཐོག་པ་བཞུགས། ཁྲོམ་ཐམས་ཅད་ཀྱང་དད་པའི་
412



འུར་ལངས་ཏེ་གསོལ་བ་འདེབས་པའི་འུར་དིར་དུ་སོང་། བདེ་ཆེན་་་་་་
བཞུགས་པའི་སྐབས་ཤིག་ཏའི་ཏུའི་ཕོ་བྲང་དང་། གཞན་ཡང་མཁར་མིག་དཔག་
ཏུ་མེད་པའི་མིང་གསུངས་ཤིང་། དེ་རྣམས་ཀྱིས་གཞིའི་དབྱིབས། མཁར་གྱི་
རྒྱ་ཁྱོན། ཁང་པའི་རྩེག་མཐོ་དམན། མིའི་གྲངས་མང་ཉུང་སོགས་སོ་སོར་
གསུངས་ནས། སློབ་དཔོན་སྒོམ་རིན་པ་ལ་ཡིད་ལ་ཞོག་ཅིག་ཕྱིན་དུས་་་་་
འདྲའམ་མི་འདྲ་ལྟོས་ཤིག་གསུངས་པས་ཇི་ལྟར་གསུངས་པ་བཞིན་དུ་བྱུང༌། །
དེ་ནས་གོང་མ་མིའི་དབང་པོ་ཇིང་གིན་གན་གྱི་བརྒྱུད་པ་བཅུ་བཞི་པ།
ཐོ་གན་ཐེ་མུར་ཞེས་པ་དང་། རྒྱལ་བུ་ཨཱ་ཡུ ཏ་ར་ཧྭང་ཐེམ་ཚེ་ཞེས་པའི་ཆོས་
རྒྱལ་ བྱང༌ ཆུབ་ སེམས་ དཔའ་ ཡབ་ སྲས་ ཀྱིས་ ལུང་ དང་ ལིང་ ཇི་ ལག་ རྟགས།
གསེར་བྲེ་དངུལ་བྲེ་གོས་དར་མང་པོའི་གནང་སྦྱིན་སོགས་བསྐུར་ནས། དིའི་
ཇུ་དབེན་དཔོན་དང༌། ཀར་སྡེའི་མི་དཔོན་དཀོན་མཆོག་རྒྱལ་མཚན་སོགས་
ཧོར་བོད་ཀྱི་གསེར་ཡིག་པ་མང་པོ་གདན་འདྲེན་དུ་བཏང་བ་བྱ་ལོ་ལ་ཆོས་རྗེའི་
དྲུང་དུ་སླེབས། དེའི་འཇའ་ས་ལ། ཚེ་རིང་གནམ་གྱི་ཤེ་མོང་ལ་བསོད་་
ནམས་ཆེན་པོའི་དཔལ་ལ་བརྟེན་ནས་རྒྱལ་པོ་ངེད་ཀྱི་ལུང་། རོལ་པའི་རྡོ་རྗེ་
ལ་གསོལ་བ། ངེད་ཀྱི་མགོ་བྱས་གདུལ་བྱ་མང་པོ་ལ་དགོངས་ཏེ། ཁྱེད་བོད་
ཕྱོགས་སུ་སྐྱེ་བ་བཞེས་ནས་མཚུར་ཕུའི་དགོན་པར་བཞུགས་ཞེས་ཐོས། དེའི་
དོན་ལ་སྔར་གྱི་ཡོན་ཏན་དང་འཕྲིན་ལས་ལ་བསམ་ནས། སེམས་ཅན་མང་
པོའི་དོན་ལ་དིང་ཇུ་དང་དཀོན་མཆོག་རྒྱལ་མཚན་གྱིས་མགོ་བྱས་གསེར་ཡིག་པ་
རྣམས་གདན་འདྲེན་དུ་བཏང་ཡོད་པས། ད་ལྟ་སྙིགས་མའི་དུས་འདིར་སྡུག་
བསྔལ་གྱིས་གཟིར་བའི་སེམས་ཅན་ལ་དགོངས་ཏེ། འདི་ཕྱོགས་ཀྱི་སྐལ་པ་
དང་ལྡན་པའི་གདུལ་བྱ་རྣམས་ལ་ཆོས་ཀྱི་བདུད་རྩིས་ཚིམ་པར་མཛད་པ་དང་།
ལམ་གོལ་ལམ་སྟོར་བའི་སེམས་ཅན་རྣམས་ཀྱི་འདྲེན་ པ་མཛད་ པའི་དོན་ལ།
རང་ཡུལ་སྤང་ནས་སྐུ་ལུས་ཀྱི་ཚེགས་ལ་མི་ལྟ་བར་མྱུར་དུ་འབྱོན་པར་ཞུ་ཞིང་།
413



ཡང༌ ཐུབ་ པས་ གཞན་ དོན་ དུ་ དགོངས་ ནས་ སྡུག་ བསྔལ་ དང༌ དུ་ བླངས་ ཏེ།
ཡུལ་ ཁམས་ ཐད་ ཐད་དུ་སེམས་ ཅན་གྱི་དོན་མཛད་པ་ཐུགས་ལ་གསལ་མོད།
སྐུ་ཁམས་ཀྱི་འཚོ་སྐྱོང་། ཆོས་ཀྱི་བཤད་ཉན། བོད་ཕྱོགས་རྐྱང་པ་ལ་ཞེན་
པར་མ་མཛད་པར། འདི་ནས་མངགས་པའི་གསེར་ཡིག་པ་དེར་སླེབས་པའི་
ཐད་དུ། ངེད་ལ་བསམ་ནས། འདི་ཕྱོགས་སུ་མཇལ་བའི་དུས་ སུ་སངས་
རྒྱས་ཀྱི་བསྟན་པ་རྒྱ་ཆེར་ཅི་ནུས་སུ་དར་བར་བྱེད་ཅིང་། སེམས་ཅན་མང་པོ་
ཐར་པའི་ལམ་ལ་དགོད་པ་ལ་དགོངས་ཏེ། བསྙད་མི་མཛད་པ་མྱུར་དུ་འབྱོན་
པ། སློབ་དཔོན་ཆེན་པོ་རོལ་པའི་རྡོ་རྗེ་མཁྱེན། མཆོད་ པའི་ཆས་དང༌།
འཇའ་སའི་རྟེན་ལ་གསེར་བྲེ་གཅིག་དངུལ་བྲེ་གསུམ། གོས་ཕྱི་ནང་དགུ་ཚན་
གཉིས་ཡོད། སྤྲེལ་ལོ་ཟླ་བ་བཅུ་པའི་ཚེས་བཅུ་ལ་ཏའི་ཏུ་ནས་བྲིས་པའི་འཇའ་
ས་བཀྲ་ཤིས་པར་གྱུར་ཅིག ། བྱ་བ་ཡོད། བྱ་ལོའི་སྟོན་ཡར་ཀླུང་ཏ་སིས་རྫོང་
པའི་འབུལ་ཆེན་འབུལ། །
དགུང་ལོ་བཅུ་དགུ་པ་ས་ཁྱི་ཟླ་བ་དང་པོ་དང་གཉིས་པའི་མཚམས་སུ་ལྷ་
ས་གུང་ཐང་དུ་སྤྱན་དྲངས། ཚལ་པ་དང་འབྲི་གུང་པས་ཞབས་ཏོག་ཆེར་བྱས།
སླར་མཚུར་ཕུ་ནས་ཟླ་བ་ལྔ་པའི་ཚེས་ཉི་ ཤུ་ལ་ཆགས་བཏེག འདམ་གྱི་སྙིང་
དྲུང་ཞེས་པར་བཞུགས་དུས། སྒར་གྱི་ཉེ་ལོགས་སུ་ཐོག་ཆེན་པོ་བབ་ཅིང༌།
སེམས་ཅན་ལའང་མ་གནོད་པའི་ཚེ། ཆོས་རྗེའི་དྲུང་ནས་རྟེན་འབྲེལ་ཤིན་ཏུ་
བཟང་། གོང་མ་སྐུ་ཁམས་བཟང་བའི་དྲུང་དུ་མཇལ་ཞིང་བསྟན་པའི་བྱ་་
བའང་འགྲུབ་པར་གདའ་གསུངས་སོ། ། དེ་ནས་དབུས་གཙང་གི་མི་ཆེན་
རྣམས་ཀྱིས་བསུ་སྐྱེལ་དང་ཞབས་ཏོག་བྱས་ཏེ། ཀོང་དགོན་དུ་རིན་པོ་ཆེས་
དབུ་མཛད་དགེ་འདུན་རྣམས་ལ། དབང་གདམས་ངག་སེམས་བསྐྱེད་སོགས་
ཆོས་ཀྱིས་ཚིམ་པར་མཛད། ཆོས་རྗེ་གོང་མ་བས་ཀྱང་ནོན་ཆེ་ཐུགས་ཞིབ་་
འཕྲིན་ལས་ཆེ་བར་བྱུང༌། མཚུར་ཀར་གྱི་ནང་སོས་ལམ་གྱི་གྲོས་དང་སྐུ་རིམ་
414



ཞུ་བར་བྱས་པ་མཁྱེན་ནས། ཁྱེད་རང་ཚོ་གྲོས་མང་མི་དགོས་པའི་རྗེས་སུ་ཤོག་
གསུངས། ཅོག་ཙེ་ལ་གོང་དུ་ཆར་ཆེས་པས་ནག་ཆུ་ལ་མི་ཐར་ཟེར་བ་ན་ཆུ་
ཆུང་དུ་འགྲོ་གསུང་སྟེ། སང་ཉིན་ཆུ་ཆུང་དུས་ལྟར་གྱུར། གཞི་བདག་གིས་
ཆོས་ཡོན་དུ་ཆུ་བསྒྱུར་པ་ཡིན་གསུངས། དེ་ནས་བྱང་ནམ་ར་སོགས་བརྒྱུད་དེ་
འགྲོ་དོན་དཔག་མེད་མཛད་ཅིང་། ཤག་གི་ས་ཆར་རྗེ་ཉིད་སྔོན་རྒྱལ་པོ་ཡུལ་
འཁོར་སྲུང་གི་སྲས་མཆོག་གི་བློ་གྲོས་སུ་གྱུར་པ་གསལ་བར་དགོངས་པས། དེ་
བཞིན་གཤེགས་པ་སྟོང་གི་ངེས་པའི་ཚུལ་བསྟན་པ་ཞེས་བྱ་བའི་བསྟན་བཅོས་
མཛད། ཤ་ཕོ་ནས་གསེར་ཡིག་པས་འུ་ལག་ཆིབས་པ་ཞུས་པས་སེམས་ཅན་ལ་
གནོད་འཚེ་མི་བྱེད། ཁྱེད་རང་རྣམས་ཀྱང་འུ་ལག་མ་ཞོན་གསུངས། ཁལ་
བཞོན་ཟ་མ་ཐམས་ཅད་ནང་ནས་གནང་། ཟ་མ་འུ་ལག་མ་དགོས་པས་འཇའ་
མོ་བ་ཐམས་ཅད་དགའ། རྒྱ་ཚོ་ཡ་གསུམ་དམག་འཇམ་སོགས་འཇམ་ཆེ་ཆུང་
ཐམས་ཅད་དུ་བསྙེན་བཀུར་དང་འབུལ་བ་མཐའ་ཡས། ངོ་ལྐོག་གང་དུའང་
སྒར་དུ་ཤ་མི་འགྲིམ་པའི་བཅའ་བ་དམ་པས་དུད་འགྲོ་དཔག་མེད་ཀྱི་སྲོག་ཐར་
ཞིང་སྙན་པ་མཐའ་ཡས། ཟླ་བ་དྲུག་པའི་ཚེས་བརྒྱད་ལ་སོག་ཟམ་ཁར་ཕེབས།
དེར་བྱང་ཆུབ་ཀྱི་ལམ་བསྟན་པ་ཞེས་བྱ་བའི་བསྟན་བཅོས་མཛད། མཚོ་ལ་མེ་
འབར། ག་ རེ། གོ་བེ། ཆོམ་ལ་ ཁ་ རྣམས་ སུ་ ཧོར་ བོད་ མང་ པོ་ དང༌།
སྒོམ་སྡེ་རས་ཚང་པ་སོགས་ཀྱིས་སོ་སོར་མཛོ་རྟ་བེར་ཁྲབ་གོས་དར་གནག་ལུག་
ཁྲི་ར་ཅན་དང༌། བརྒྱ་འབུལ་སྟོང་འབུལ་བྱས་ཤིང་སེམས་བསྐྱེད་མན་ངག་
བཟླས་ལུང་ལ་སོགས་གང་ལ་གང་མོས་ཀྱི་ཆོས་བསྟན། སྲོག་སྡོམ་དང་མ་ཎི་
འབུམ་ཐེར་བྱེ་བ་དུང་ཕྱུར་ལ་སོགས་དགེ་རྒྱུན་མང་དུ་བཙུགས་པར་མཛད།
གནས་སོ་སོའི་མི་མ་ཡིན་པ་རྣམས་ཀྱིས་ཀྱང་གུས་པས་བཏུད། དེ་ནས་གདན་
ས་ཀརྨ་དང༌། ལྷ་སྟེང་དུ་བྱོན་ཏེ། སྟོམ་པར་ཡན། སྤུ་བོ་ཚུན་གྱི་དད་
འདུན་འདུས་པའི་བན་སྐྱ་འདུས་པ་རྣམས་ལ། ནཱ་རོ་ཆོས་དྲུག་སོགས་དབང་
415



པོ་དང་འཚམ་པའི་ཆོས་བསྟན་ཏེ། ལ་ལ་ནི། ལྡན་རང་གྲོལ་དུ་སོང་ཞིང་
བསྒྲུབ་པའི་དམ་བཅའ་འབུལ་བ་དང་། ངེས་འབྱུང་གིས་ཡུལ་ཞིང་ལོངས་
སྤྱོད་རྣམས་བོར་ཏེ་རབ་ཏུ་འབྱུང་བ་དང་། གཞན་ལ་འཚེ་བའི་བསམ་སྦྱོར་
སྤངས་ནས་ཁྱིམ་པ་བྱང་སེམས་ཀྱི་བརྟུལ་ཞུགས་འཛིན་པ་སོགས་ཏེ། མདོར་
ན་མཇལ་ཚད་ངན་འགྲོའམ་འཁོར་བ་གང་རུང་ལས་ ཐར་ནས་ ཐར་པ་དང་
ཐམས་ཅད་མཁྱེན་པའི་གོ་འཕང་ལ་འགོད་པར་མཛད། ཀརྨར་མགོན་པོ་
བྱམས་ པ་ བྱང་ཆུབ་ སེམས་ དཔའི་ ཚོགས་ ཀྱིས་ བསྐོར་ བ་ ཞལ་ གཟིགས་ ནས།
རང་སེམས་གདོད་ནས་དག་པ་ཆོས་ཀྱི་དབྱིངས་ཞེས་སོགས་གསུངས། ཡང་
དེའི་ཚེ་འཕགས་མ་སྒྲོལ་མ་རིག་པའི་ལྷ་མོ་དུ་མས་བསྐོར་བ་གཟིགས་ཏེ་རིན་
ཆེན་རི་བོའི་དབུས་ན་ལྷུན་པོ་དང་། ཞེས་སོགས་གསུངས། རྟེན་རྣམས་
རབ་གནས་མཛད་པའི་ཚེ། རྒྱལ་བ་སྲས་བཅས་རྣམས་ཀྱིས་མེ་ཏོག་གི་ཆར་
འབེབས་ པར་ གཟིགས་ཏེ། བཀྲ་ ཤིས་ གང་ ཞིག་ གདོད་ནས་ རྣམ་ དག་ པ།
ཞེས་སོགས་གསུངས། ཡང་སྤྱན་རས་གཟིགས་ཞལ་གཟིགས་ནས་ཆོས་ཀྱི་སྙིང་
པོ་མདོར་བསྡུས་པ་ཞེས་བྱ་བའི་བསྟན་བཅོས་མཛད། ཡང་ ཤཱཀྱའི་རྒྱལ་པོ་
གཟིགས་ཤིང་སྣོད་བཅུད་ཕྲ་རགས་ཀྱི་བཀོད་པ་ཐུགས་ལ་ཤར་ནས་འཇིག་རྟེན་
ཆགས་ཚུལ་མི་འདྲ་བའི་འདོད་པ་བརྗོད་པ་ཞེས་བྱ་བའི་བསྟན་བཅོས་མཛད།
ལྷ་ སྟེང༌ དུ་ འཇམ་ དབྱངས་ དཀར་ པོ་ ཞལ་ གཟིགས་ ནས་ བསྟོད་ པ་ མཛད།
ཡང་དེ་ཉིད་དུ་རྡོ་རྗེ་ལུས་ཀྱི་དཀྱིལ་འཁོར་གསལ་བར་གཟིགས་ཏེ། ཧེ་རུ་ཀ་
དཔལ་མཁའ་འགྲོའི་ཚོགས་བཅས་གཡོ་མེད་བདེ་བའི་བདག ཅེས་སོགས་
གསུངས། ཡང་རྫོགས་པ་ཆེན་པོ་ཐོད་རྒལ་གྱི་རྟོགས་པ་མངོན་དུ་གྱུར་ཏེ།
རང་སེམས་སྙིང་པོ་སྟོང་གསལ་ཀུན་ཏུ་བཟང༌། །གདོད་ནས་དག་པ་རྫོགས་པ་
ཆེན་པོའི་དབྱིངས། །གཞི་ལྔའི་གདངས་ལས་རང་གསལ་ཀུན་ཏུ་ཁྱབ། །
འོད་ལྔའི་གདངས་ལ་རང་གནས་མཉམ་པར་བཞག ། ཅེས་སོགས་གསུངས།
416



ཀརྨར་ཚོགས་པ་ཁྲི་ཚོ་ཙམ་ལ་ཆོས་གསུངས་ཚེ། གསེར་ཡིག་པས་ནམ་མཁར་
ཉི་ཟླའི་བར་ན་ཤེལ་གྱི་མཆོད་རྟེན་སྟེང་དྲུང་བཞུགས་པར་རིང་ཞིང་མཐོང་། །
འདི་སྐབས་ཤིག་ཏུ་རྒྱ་གར་གྱི་ཛོ་གི་ལྔ་འོངས་ཏེ་ངེད་རྣམས་རྒྱ་ནག་རི་བོ་རྩེ་ལྔ་ལ་
འགྲོ་འདི་བྱང་ཆུབ་ཀྱི་ཤིང་ལ་འཕགས་པ་ཀླུ་སྒྲུབ་ཀྱིས་ཕྱག་བརྐོས་མཛད་པ་ཡིན་
པས་རེ་ཞིག་ཕྱག་ཏུ་འཆོལ། ངེད་རང་ལྔ་ག་མ་འཛོམ་གྱི་བར་སུ་ལའང་མི་
གཏོད་པ་ཞུ་ཟེར་ནས་ཇོ་བོ་གནྡྷོ་ལ་ཕུལ། དེ་རྣམས་ཆོས་སྐྱོང་གི་སྤྲུལ་པར་
གྲགས་ཏེ་ཕྱིས་གར་སོང་མ་རྙེད། དེ་ནས་བཟུང་སྟེ་མཆོད་ཡུལ་གྱི་གཙོ་བོར་
མཛད་ནས་ཉིན་རེ་ཞིང་མཆོད་པ་ཐུན་རེས་ཀྱིས་བརྗེ་བ་དང་། ཉིན་མཚན་དུ་
ཐུན་བཞིར་ཕྱག་དང་བསྐོར་བ་མཛད། དེས་སྐུ་འཁོར་ཐམས་ཅད་ཀྱང་ཡིད་
བསྐུལ་ཏེ་དགེ་བ་ལ་རྩེ་གཅིག་པར་གྱུར། །
དེ་ནས་ཟླ་བ་བཅུ་གཉིས་པའི་ཚེས་གཅིག་ལ་འདན་ཀློང་ཐང་དུ་ཕེབས་
གླིང་གི་དཔོན་ཆེན་དུ་དབེན་ཤ་ཆའོ་ཐའོ་སོགས་ཀྱིས་མཇལ། བྱང་ལམ་ལ་
འབྱོན་པར་ཞུས་ཀྱང་འདིར་འགྲོ་དོན་ཆེ་གསུངས་ནས་ཀྲེ་ལ་བྱོན། ལྕགས་མོ་
སི་ཏུ་ཁྲི་དཔོན་སྟོང་དཔོན་སོགས། ཚ་འཕྲང་ཤར་ཁོག་གི་མི་དཔོན་བན་སྐྱ་
རྣམས་དང་། ཀྲེའི་ས་ཆར། རྣམ་རྒྱལ་བླ་མ་དཔལ་ལྡན་པ་དཔོན་སློབ་་
སོགས་དད་ལྡན་གྱི་གདུལ་བྱ་རྣམས་ཀྱིས་འབུལ་ནོད་བཀུར་སྟི་རྒྱ་ཆེན་པོ་་་་
བསྒྲུབས་ལ། རང་རང་གང་འདོད་ཀྱི་ཆོས་དང་ཟང་ཟིང་གི་སྦྱིན་པས་ཚིམ་
པར་མཛད། བླ་མ་དཔལ་ལྡན་པ་སོགས་ཀྱིས་ཞུས་པའི་ངོར། ཆོས་ཀྱི་་་
གཏམ་དམ་པ་དགྱེས་པའི་སྒྲོན་མ་ཞེས་བྱ་བའི་བསྟན་བཅོས་མཛད། དེ་ནས་
ཚ་འཕྲང་བརྒྱུད་དེ་རྨ་ཆུ་གླིང་ཁུགས་སུ་ཕེབས་པར་ཉེ་བ་ན། རང་རེ་རྟ་ཁ་
བག་ཙམ་ཐལ་འདུག ལྷོ་ཕ་གི་ན་འབོ་གངས་དཀར་ཡོད་པ་ལ་སྒོམ་ཞིང་སྡོད་
རྒྱུ་བྱུང་ བསམ་ མོད་ ད་ ཤིང༌ ཀུན་ བར་ དུ་ འགྲོ་ བ་ ལས་ འོས་ མེད་ གསུངས།
འདིའི་དུས་ཧོར་ཡུལ་དུ་ཏི་ཤྲི་ཀུན་དགའ་རྒྱལ་མཚན་གཤེགས། སོག་པོའི་མི་
417



དཔོན་ངོ་ལོག་ཕོ་བྲང་ཤང་ཏོ་བསྲེགས་པ་མཁྱེན་པར་འདུག ཁྱི་ལོ་བཅུ་གཉིས་
པའི་ཉེར་ལྔ་ལ་རྨ་ཆུ་གླིང་ཁུགས་སུ་ཕེབས། དེར་ཆོས་ཁྲི་ཆེན་པོ་བརྩིགས་ནས་
གདུལ་བྱ་རྣམས་ལ་སེམས་བསྐྱེད་སོགས་ཆོས་འཁོར་རྒྱ་ཆེན་བསྐོར། ས་་་་
ཕྱོགས་དེ་ཉིད་དུ་ལྷོག་པ་མང་ས་ཞིག་ཡིན་པར་སྣང་བ་ལ་དེ་ཕྱིན་ལོ་འགར་ལྷོག་
པའི་གནོད་པ་མ་བྱུང་ཟེར། དེའི་དབྱར་དེར་ཆོས་ཁྲིའི་རྩ་བར་སྔར་སྐྱེ་མ་མྱོང་
བའི་མེ་ཏོག་རྩ་བ་གཅིག་ལ་སྡོང་བུ་བརྒྱ་ཡོད་པ། སྡོང་བུ་རེ་རེར་མེ་ཏོག་བརྒྱ་
བརྒྱ་ཡོད་པ། མེ་ཏོག་རེ་ལ་འདབ་མ་སེར་པོ་སྟོང་སྟོང་ཡོད་པའི་ལྟེ་བ་དམར་
པོ་ལ་གེ་སར་སེར་པོ་ཡོད་པ་ཞིག་སྐྱེས་བྱུང་བ་ལ། མཐོང་ཞིང་ཐོས་པ་ཐམས་
ཅད་ངོ་མཚར་སྐྱེས་ཏེ། སྐྱུ་ར་སྟོན་པ་དགེ་བཤེས་ཤིག་གིས་གཞན་མང་པོ་ལ་
ཕན་སེམས་ཀྱིས་མེ་ཏོག་གི་རྣམ་པ་དེ་སྤར་དུ་བཏབ་ནས་ཁ་ཡིག་བྱས་ཏེ་ཡུལ་
གྲོང་རྣམས་སུ་འགྲིམ་པས། དེ་མཐོང་ཚད་ཀྱང་ཐར་པའི་ཁམས་བརྟས་པར་
མཛད་དོ། །
ཕག་ལོ་ཟླ་བ་གཉིས་པའི་ཚེས་དྲུག་ལ་བྱ་ཁར་ཕེབས། རྒྱལ་བུ་སངྒྷ་ཤིས་
བསུས་ཏེ་ལ་བར་རྒྱལ་བུའི་ལྷ་ཁང་དུ་ཕེབས་པའི་ཚེ། མགོན་པོ་མ་ཕམ་པ་
ཞལ་གཟིགས་ཤིང་སྨོན་ལམ་གྱི་ཚིགས་བཅད་དང་། མདོར་བསྡུས་པའི་ཆོས་
ཀྱི་གཏམ་མཛད། ཁ་བྲེའི་རི་ལ་བཞུགས་པའི་ཚེ། སྟོན་པ་འཁོར་བཅས་
ཞལ་གཟིགས། དེ་ནས་ཀན་ཅིའུ་ཞེས་བྱ་བའི་ཡུལ་དུ། དྷརྨ་ཤྲཱི་ཙིང་ཝང་
ཞེས་པའི་རྒྱལ་བརྒྱུད་ཆེན་པོ་དང༌། བྱིང་དབེན་གྱི་ཁྲིམས་ར་ཡོད་པའི་མི་
དཔོན་གྱི་མགོ་བྱས་གདུལ་བྱ་དཔག་ཏུ་མེད་པས་འབུལ་ནོད་ཞབས་ཏོག་རྒྱ་ཆེན་
པོ་བྱས་ཏེ་ཐམས་ཅད་སྨིན་གྲོལ་ལ་འགོད་པར་མཛད། དེ་རྣམས་སུ་ཆ་ག་པའི་
གནོད་པས་ཉི་མ་འགྲིབ་པ་བྱུང་བ་ཞུས། བཀའ་ཤོག་གནང་བ་བསྒྲགས་པས་
གར་སོང་ཆ་མེད་དུ་སོང་། རྒྱལ་བརྒྱུད་དང་མི་དཔོན་ཐམས་ཅད་དང་པྲཛྙཱ་
ཝང་དམའ་ ཕབ་འདུག་པ་བདེ་བར་བཏང་། དབང་ཧུ་བཙོན་ལས་བཀྲོལ།
418



ཟླ་བ་དྲུག་ཙམ་བཞུགས། དྷརྨ་ཙིང་ཝང་དང་དིང་འཇུ་ཕིང་ཆང་དམག་་་་
བསགས་ཏེ་འཐབ་དུས་བཏབ་ནས་རྩོད་པར་འདུག་པ་ཞལ་ཏས་འཁྲུག་པ་་་
བཅག དེའི་སྐབས་སུ་སླར་ཡང་གོང་ནས་ལུང་དང་གནང་སྦྱིན་བསྐུར་ནས་མི་
དཔོན་མང་པོ་སྤྱན་འདྲེན་དུ་སླེབས། ཁྲིམས་དམག་གིས་རིམ་པས་ཕོ་བྲང་དུ་
སྤྱན་དྲོངས་གསུངས་པའི་ལུང་འདུག་ཀྱང་འཇའ་མོ་ཚུགས་གསུམ་གྱི་བར་ལ་
འཐེན་གསུངས། ཟླ་བ་གསུམ་པའི་ཚེས་གསུམ་ལ་སའི་ཆར་བབ་ལྟས་ངན་པ་
བྱུང་བས། དུས་ངན་པ་ ཤར། གཏམ་ངན་ཆེན་པོ་ཞིག་མྱུར་དུ་འོང་་་་་་
གསུངས། དེའི་ཉིན་ཏི་ཤིའི་ གདུང་ས་སྐྱར་སྤྱན་འདྲེན་པ་དང༌། དབུས་
གཙང་དུ་ཆོས་འཁོར་སྒྲུབ་པའི་ཡོ་བྱད་གནངས་ཆེན་རྣམས་ཡར་ཡོང་བས་ངོ་
ལོག་གིས་བཅོམ་པར་འདུག ལྔ་པའི་བཅུ་གཉིས་ལ་ས་སྐྱའི་དཔོན་ཆེན་དཔལ་
འབུམ་གྱིས་ཞུ་བ་ཏི་ཤིའི་གདུང་ཆོས་འཁོར་འབྱོན་གྱི་ཡོད་པས་མཛོ་མཆི་མེད་ལྔ་
བཅུ་ཞུ་ཟེར་བ་སླེབས་པས་མི་ཉུང་བར་བཞད་ནས་མི་བརྫུན་མ་འདི་ཚོ་མཚར།
གདུང་ཆོས་འཁོར་བྱུང་ན་ད་དགའ་སྟེ་བཅོམ་པའི་ལྷག་མ་དྭ་ཕྲུག་འགའ་ཞིག་
ཞག་ལྔ་ན་སླེབ་འོང་གསུང་སྟེ་དེ་ཁོ་ན་ལྟར་བྱུང༌། ཀླུ་ཆུ་ཕན་ཆད་དུ་མ་བྱོན་
པས་དེ་རྣམས་ལོ་ཉེས། གར་བྱོན་གྱིས་ ཐམས་ ཅད་ལོ་ལེགས། དེ་ནས་་་
གསེར་ཡིག་པ་རྣམས་ཀ་ཆུར་ལོག་གོང་དུ་སྦྱོར་དྲུག་པ་ཆེན་པོ་ཚ་གོ་ཤེས་རབ་
དཔལ་ཟེར་བའི་འཕྲིན་ལས་ཅན་དེས་སྤྱན་དྲངས་ཏེ་ལྷོ་ཕྱོགས་ཡར་ལམ་ཁུགས་
པ་ལམ། གཉན་ཚེ་དེ་གོང་བཤལ་ཚ་གྲང་ལྕགས་མོ་བརྒྱུད་ཏེ་ཕེབས། གོང་
དུ་སྒོར་མོ་འདབ་མི་བཏང་། རྒྱལ་མོ་རོང་ལ་བྱོན། ཚུགས་ཞེ་བདུན་གྱིས་
རབ་སྒང་དུ་ཕེབས། དབྲ་འབྲུ་སྒོ་ལྡིང་འཁྲུགས་པའི་དམག་ སོགས་མཐའ་
ཡས་པ་འདུག་པ་རྣམས་ཞི་བར་མཛད་དེ། ། ཡིག་ཁྲིགས་ཉིས་བརྒྱར་ཉེ་བ་་
མཛད། སྤྱིར་ཡུལ་ཕྱོགས་དེའི་འཁྲུག་པ་ཆེ་ཆུང་དང་ཤ་འཁོན་ཐམས་ཅད་ལོ་
ཉི་ཤུ་རྩ་ལྔའི་བར་ལ་ཕུལ་ཏེ། ཐམས་ཅད་བདེ་འཇགས་སུ་གྱུར། ཟླ་བ་དགུ་
419



པ་ནས་བྱི་ལོ་ཟླ་བ་གཉིས་པའི་བར་འགོར་འཁྲུག་སྡུམ་ལ་གསེར་སྲང་ཉིས་སྟོང་
རྟ་བདུན་བརྒྱ་ཇ་སིག་ཆེན་ལྔ་བརྒྱ་སོགས་གནང་། རབ་སྟོད་དུ་སེང་གེ་སྒང་
བཏབ། ཡོན་བཙུན་བཀྲས་རིན་མཚུར་ཕུའི་བྱ་འདབ་ལྷ་ཁང་གསོ་བ་ལ་འདི་
དུས་བརྫངས། ལག་བོ་ཞེས་བྱ་བའི་རི་ཁྲོད་དུ་བཞུགས་པའི་ཚེ། བྱམས་པ་
མགོན་པོ་དང་། ཕྱག་ན་རྡོ་རྗེ་ལ་འཇིག་རྟེན་དང་འཇིག་རྟེན་ལས་འདས་པའི་
འཁོར་དུ་མས་བསྐོར་བ་ཞལ་གཟིགས་ནས་དེ་དང་དེའི་བསྟོད་པའང་མཛད།
སྐབས་ཤིག་མནལ་ལམ་དུ་རྡོ་རྗེ་འཇིགས་བྱེད་ནམ་མཁའི་དབྱིངས་གང་བར་
བྱས་ནས། བར་ཆོད་རྩོམ་མཁན་གྱི་འདྲེ་ངན་འདྲ་འདུག་པ་རྣམས་རྡོ་རྗེའི་རྭ་
རྩེ་ལ་བླངས་ཏེ་ཐལ་བ་རྡུལ་དུ་བརླགས་ནས་ཡེ་མེད་པར་བྱས་ཡོད། དོ་ཞག་
ཡོན་མཆོད་སུ་ལའང་བར་ཆོད་མི་འོང་བར་ཡོད་གསུངས། ཁྱད་པར་ཕྱོགས་
དེའི་མི་མ་ཡིན་གཏུམ་པོ་རྣམས་ཀྱིས་དད་པས་ཞབས་ལ་བཏུད་ནས་དགེ་བསྙེན་
གྱི་སྡོམ་པ་མནོས། རྡོ་རྗེ་བློ་གྲོས་གློག་གི་ཕྲེང་བ་ཅན་དང་། རྡོ་རྗེ་བློ་གྲོས་
ཐོག་གི་ཕྲེང་བ་ཅན་སོགས་ཀྱི་མིང་བཏགས་ནས་སྲུང་མར་བསྐོས། གོང་ནས་
གསེར་ཡིག་པ་རྣམས་ལ་སྤྱན་མ་འདྲོངས་པའི་རྩར་ཡོང་བར་བྱུང་བར་སྒོར་མོ་
འདབ་མིས་ཞུས་པས་ཁྲོལ། སླར་ཡང་གོང་ནས། ངེད་ལ་དགོངས་ནས་མདོ་
སྨད་དུ་ཕེབས་འདུག་ཀྱང་མི་དཔོན་རྣམས་གོ་མ་ཆོད་པས་སླར་བོད་ལ་བྱོན་
འདུག བླ་མ་འདིར་བྱོན་ནས་སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་
རྒྱས་པར་བྱེད་པའི་བྱ་བ་དང༌། རྒྱལ་ཁམས་ཆེན་པོ་བདེ་བར་བྱེད་པའི་བྱ་བ་
བཟང་པོ་ཇི་ལྟར་བྱེད། ངེད་དང་མཇལ་དུས་རང་རེ་ཡོན་མཆོད་ཤེས་མོད།།
གལ་ཏེ་མི་འབྱོན་ན་མི་དཔོན་མང་པོ་མངགས་ཏེ་སྡེ་དགོན་དང་མི་སྡེ་མང་པོ་ལ་
གནོད་པའི་གཞིར་འགྱུར་བ་སྲིད་པས། སངས་རྒྱས་ཀྱི་བསྟན་པ་རིན་པོ་ཆེ་
དང༌། ངེད་ལ་དགོངས་ཏེ་མངགས་པའི་གསེར་ཡིག་པ་རྣམས་ཀྱིས་སླེབས་མ་
ཐག་འབྱོན་པར་ཞུ། ཞེས་སོགས་ཀྱིས་འཇའ་ས་གནང་སྦྱིན་ཁྱེར་ནས། ཤེས་
420



རབ་ཧུ་ཤི་བྱ་བའི་མི་དཔོན་གྱིས་མདོ་སྨད་དུ་ཕེབས་པ་ལ། སེམས་ཅན་མང་
པོ་ལ་གནོད་ཀྱིས་དོགས་ནས། འཇམ་དབྱངས་གུའི་ཤིས་འཇའ་ས་གནང་
སྦྱིན་ཁྱེར་ཏེ་རབ་སྒང་དུ་ཕེབས། དྲུང་ནས་ཀྱང་གདུལ་བྱ་དུས་ལ་བབ་པར་
མཁྱེན་ནས། བྱི་ལོ་ཟླ་བ་བདུན་པའི་བཅོ་བརྒྱད་ལ་རབ་སྒང་ནས་ཆགས་
བཏེག་སྟེ་ཤིང་ཀུན་ཏུ་ཕེབས་དུས། ཤིང་ཀུན་སྡེ་ཆེན་གྱི་མཁན་པོ་དཔལ་ལྡན་
མཆོག་གིས་ཐོགས་དྲངས་དགེ་འདུན་སྟོང་ཕྲག་མང་པོ་དང་། མི་དཔོན་མང་
པོ་ སོགས་ དཔག་ཏུ་མེད་པས་འབུལ་བ་ བཀུར་སྟི་རྒྱ་ཆེན་པོ་བསྒྲུབས་ཤིང༌།
རང་རང་གང་ལ་གང་མོས་ཀྱི་ཆོས་དང་ཟང་ཟིང་གི་སྦྱིན་པས་ཚིམ་པར་མཛད།
གོ་དན་ཨི་ཇན་གྱི་གདན་ས་བྱང་ངོས་སུ་ས་སྐྱ་པཎྜི་ཏའི་གདན་ས་བྱང་ངོས་སྤྲུལ་
པའི་སྡེར་བྱོན་འགྲོ་བ་མང་པོའི་དོན་མཛད། དེ་ནས་སྒྲིག་ཐེ་མུར་ཤིས་ཐོག་
དྲངས་དབེན་གྱི་མི་དཔོན་སོགས་ཀྱིས་བཀུར་ཞིང་མི་ཉག་གྷའི་རྒྱལ་ཁམས་སུ་
ཐམས་ཅད་སྨིན་གྲོལ་ལ་བཀོད། བཀྲ་ཤིས་འཕྲུལ་སྣང་གི་གཙུག་ལག་ཁང་དུ་
སངས་རྒྱས་བྱང་སེམས་དཔག་མེད་ཞལ་གཟིགས། རྒྱའི་ངོ་ལོག་གི་མི་དཔོན་
ཆེ་བ་ཞིག་སྲོག་བསྐྱབས་ཏེ་རབ་བྱུང་བྱས། མི་སྡེ་ཐམས་ཅད་བདེ་བར་ཐར།
དུང་ཆིང་འཇའ་མོར་མགུར་ཆམ་ཞིག་བྱུང་བ་ལ། ངས་རྨི་ལམ་ཞིག་བཟུང་
ནས་ནད་འདི་འདྲ་དྲག་པར་བྱ་དགོས། གཉིད་མ་དཀྲོག་གསུངས། མནལ་
སད་པ་དང་བསྟུན་པ་དེ་སངས་ཀྱིས་དྭངས་འདུག ཇི་ལྟར་མཛད་པ་ལགས་
ཞུས་པས། ངས་པོ་ཏ་ལར་ཕྱིན། འཕགས་པ་སྤྱན་རས་གཟིགས་སྐུ་མདོག་
དམར་པོ་ཕྱག་ན་བདུད་རྩིའི་བུམ་པ་བསྣམས་པ་དང་མཇལ། ང་ལ་བུམ་པ་དེ་
གཏད་ནས་འདི་ལ་འཐུང་ཞིག་གསུངས། འཐུངས་པས་བདེ་གསལ་གྱི་ཏིང་
ངེ་འཛིན་ཀྱང་སྐྱེས་ནད་ཀྱང་དྲག་གསུངས།
421



དྲུག ཧོར་རྒྱལ་ཕོ་བྲང་དུ་བྱོན་ནས་རྒྱལ་བློན་
འབངས་གསུམ་ལ་ཆོས་ཀྱི་དགའ་སྟོན་
འགྱེད་པར་མཛད་པའི་ཚུལ།
དེ་ནས་བྱི་ལོ་ཟླ་བ་བཅུ་གཉིས་པའི་ཚེས་བཅོ་བརྒྱད་ལ་ཕོ་བྲང་ཆེན་པོ་
ཏའི་ཏུར་ཕེབས། མཆོད་རྟེན་སྔོན་པོར་བཞུགས། ཉེར་གསུམ་ལ་མཆོད་
ཡོན་མཇལ། འདི་དུས་གོང་མ་ཐོ་གན་ཐི་མུར་རྒྱལ་སར་བཞུགས་པའི་ལོ་ཉེར་
བརྒྱད་པ་ཡིན། ཉེར་དྲུག་ལ་རྒྱལ་བུའི་སྲས་མེ་ཏྲི་ཕ་ལ་འཁྲུངས་གོང་མ་ཡབ་
སྲས་གུས་པ་མཐའ་ཡས། གན་ཆེ་ཆུང་སོ་སོ་ནས་འབུལ་ཞབས་བཀུར་སྟི་་
གཞལ་གྱིས་གར་ལང་། གནམ་མཆོད་ཐམས་ཅད་ཀྱིས་ཟླ་མེད་པར་བཀུར།
རྒྱལ་པོ་ཆེན་པོ་ལ་རྡོ་རྗེ་རྣལ་འབྱོར་མ་ལ་སོགས་ཀྱི་དབང་བསྐུར་ཞིང་མན་ངག་
གི་ཉམས་ཁྲིད་ལ་ནཱ་རོ་ཆོས་དྲུག་ལྷན་ཅིག་སྐྱེས་སྦྱོར། ཕྱག་རྒྱ་ཆེན་པོ་གང་
གཱ་མ། བསམ་གཏན་ཐུན་འཇོག སྐུ་གསུམ་ངོ་སྤྲོད་རྣམས་གསུངས། རྒྱལ་
བུ་ཆེན་པོ་ལ། ཡབ་ལ་ཕུལ་བ་རྣམས་ཀྱི་སྟེང་དུ། རྒྱལ་བ་རྒྱ་མཚོའི་དབང༌།
སྐྱེས་རབས་བརྒྱ་རྩའི་བཤད་པ། རྒྱུད་རྩ་འགྲེལ། མདོ་སྡེ་རྒྱན་རྩ་འགྲེལ།
དཔལ་དུས་ཀྱི་འཁོར་ལོ་རྩ་འགྲེལ། དེའི་ཆ་ལག་གི་རྒྱ་གཞུང་དང་བཅས་པ་
རྣམས་ཀྱི་བཤད་པ་རྒྱས་པ་ཕུལ། རྒྱལ་རྒྱུད་ཞིང་དབེན་ཐས་ཀྱི་མི་དཔོན་གྱིས་
ཐོག་དྲངས། རྒྱ་ཧོར། སོག་པོ། ཡུ་གུར། མི་ཉག ཀའུ་ལེ་སོགས་ཀྱི་
མི་ཆེན། སྡེ་དཔོན། སྐྱ་སེར་དཔག་ཏུ་མེད་པ་རྣམས་ལ་ཟབ་ཅིང་རྒྱ་ཆེ་བའི་
ཆོས་ཀྱི་ཆར་ཆེན་པོ་ཕབ་སྟེ། གང་ལ་གང་འདུལ་གྱིས་དབང་པོ་དང་འཚམ་
པར་སྨིན་གྲོལ་མཛད། ཉེས་པ་ཅན་སྤྱི་ཐར་བའི་འཇའ་ས་དང་། ཁྱད་པར་
རྒྱལ་བུ་ཆེན་པོས་བརྙེས་གོང་མ་ལ་ཕྱག་མི་དགོས་པར་བཀུར་བ་ལ་ཕྱིས་རྒྱལ་
422



བརྒྱུད་དང་། མི་ཆེན་གྱིས་བརྙེའི་ཕྱག་བླངས་འདུག རྒྱལ་ཁམས་མ་བདེ་བ་
དེས་ལེན། ད་ཕྱིས་དེ་འདྲ་མ་བྱེད་ཟེར་བ་སོགས་བསྟན་པ་ཤེད་སྐྱེད་ཀྱི་འཇའ་
ས་རྣམས་གནང༌། བོད་དུ་སྒྲོགས་པ་ལ། སྡེ་དཔོན་དཀོན་མཆོག་ རྒྱལ་་་་་
མཚན་དང༌། ཆོས་རྗེ་པ་ཉིད་ཀྱི་དཔོན་མགོ་གསུམ་རྣམས་བཏང་། ཐུགས་
བྱམས་པ་ཆེན་པོའི་བྱིན་རླབས་ཀྱིས་ཕྱི་ནང་གི་ངོ་ལོག་ཐམས་ཅད་ཞི། ནད་
ཡམས་དཔག་མེད་ཡོད་པ་ ཐམས་ ཅད་ཆད། སྔོན་མ་བྱུང་བའི་ལོ་ལེགས་་་
བསྟུད་མར་བྱུང་བས་རྒྱལ་བློན་འབངས་དང་བཅས་པ་དམ་པའི་ཆོས་ལ་ཡིད་
ཆེས་ཤིང་གུས་པ་འཕེལ་བར་གྱུར། ཆོས་རྗེ་ཉིད་ཀྱི་བཀའ་དྲིན་ལས་འབྲིའ་
འདན་ཚལ་པ་མཚུར་ཀར་སོགས་ལ་ལས་ཀ་རྙིང་གསོ་གསར་འཛུགས་གནང་བ་
མང་དུ་བྱུང་། རྒྱལ་ཁམས་བདེ་བ་ལ་བཀོད་དོ། ། རྒྱལ་པོ་ཆེན་པོ་དམ་པའི་
ཆོས་ཀྱི་དགོངས་པ་བཞེད་པ་བཞིན་གྲུབ། རྒྱལ་བུ་ཆེན་པོ་ནི་མཁྱེན་པ་དང་།
རྟོགས་པ་ཟླ་མེད་པར་གྱུར་ཏེ་བསྟན་བཅོས་མཁས་པ་དགྱེས་ནུས་པ་དུ་མ་མཛད།
ཐན་པ་ཆེན་པོ་བྱུང་བའི་ཚེ་གོང་ནས་ཆར་འབེབས་དགོས་པའི་ལུང་ཉི་མ་ཤར་
མཚམས་ལ་བྱོན་པས་ཉི་མ་ཕྱེད་ནས་ཆར་ཆེན་པོ་བབས།
སྐབས་ཤིག་ཁོ་བོ་རྒྱལ་པོ་ཆེན་པོ་ཞིག་གི་བུར་གྱུར་ཏེ་རྒྱན་དུ་མས་བརྒྱན་
ཅིང་ཡབ་དང་ལྷན་ཅིག་ཁང་བཟང་གི་སྟེང་དུ་རྩེ་བ་གསལ་བར་སྣང་ཞེས་་་་
གསུངས་པ་ཕྱིས་ཏཱ་མིན་རྒྱལ་པོ་རྗེ་ཉིད་ཀྱི་སྐུའི་བཀོད་པ་ཡིན་འདུག་པས་དེ་ལ་
དགོངས་པ་འདྲ་སྙམ། ལོ་ངོ་གསུམ་བཞུགས་པའི་རྗེས་ལ། ཆོས་རྗེའི་གསུང་
ནས། གོང་མའི་ཆབ་སྲིད་ལའང་བདེ་དོག་ཅུང་ཟད་ཀྱི་རྟགས་མཚན་སྣང་ལ།
རྒྱལ་པོ་ཆེན་པོའི་ སྐུ་ཚེའང་རིང་པོ་མི་བཞུགས་ པའི་རྨི་ལྟས་འདྲ་བྱུང་ཞིང༌།
རང་རེ་འདིར་བསྡད་ཀྱང༌། དུས་སྐབས་ཀྱི་སྟོབས་ཀྱིས་དེ་རྣམས་བཟློག་པར་
དཀའ་བར་འདུག་པས། ནུབ་ཕྱོགས་སུ་འགྲོ་བའི་ཞུ་བ་ནན་ཅན་བྱེད་དགོས་
པར་འདུག ལམ་དུའང་གདུལ་བྱ་མང་པོ་ཞིག་ལ་སྐལ་པ་དང་འཚམས་པར་
423



ཕན་གདགས་དགོས་པ་ཡོད་ཅེས། གུའི་གུང་རིན་ཆེན་དཔལ་ལ་གསུངས་
ཤིང༌། དེ་དང་མཐུན་པར། གོང་མ་ཡབ་སྲས་ཀྱི་དྲུང་དུ། ཞུ་བ་ཡང་དང་
ཡང་དུ་ཕུལ་ནའང་གོང་མ་ཡབ་སྲས་ཀྱིས་མ་གནང་ཞིང་ཞུ་བ་དྲག་ཏུ་ཕུལ་བའི་
དུས་ཤིག རྒྱལ་བུ་ཆེན་པོས་སྤྱན་ཆབ་བཏོན་ནས། བླ་མ་ཅིས་ཀྱང་བཞུགས་
པར་ཐུགས་རྗེས་འཛིན་པར་ཞུ་ཞེས་སོགས་གསུངས། ཡང་ལའོ་ཇང་ཆིང་
སང་དང་ཞིང་ར་མུན་ཆིང་སང་བྱ་བའི་མི་དཔོན་ཆེན་པོ་གཉིས་ཀྱིས་ཆོས་རྗེའི་
དྲུང་དུ་ཕྱག་འཚལ་པུས་མོ་བཙུགས་ཏེ། བླ་མ་ལ་ཞུ་ན། སྔར་སྨན་ཙེ་ནས་ཀྱི་
འདབ་སྒོ་རྣམས་ལོ་དགུ་ལ་ཆད། དེ་སྟོབས་ཀྱིས་དངུལ་བྲེ་ཆེན་རེ་ལ་འབྲུ་
འཇག་ལྔ་ལས་ མེད་ པ་ ལ། བླ་ མ་ཁྱེད་བྱོན་ནས་ནད་ཡམས་ རྣམས་ ཆད།
རྒྱལ་བུ་ཆེན་པོ་ལ་སྲས་འཁྲུངས། ཕྱི་ནང་གི་ངོ་ལོག་བརྩམས་པ་རྣམས་ཀྱང་
རང་སར་ཞི་ནས་འདབ་སྒོ་རྣམས་ཕྱོགས་ཕྱོགས་ནས་སླེབས། ད་ཞག་དངུལ་
བྲེ་ཆེན་ལའང་འཇག་བརྒྱད་ཅུ་མར་སོང་འདུག གོང་མ་ཡབ་སྲས་ཀྱང་སྤྱན་
ཆབ་བཏོན་ནས་བཞུགས་པའི་ཞུ་བ་བྱེད་ཅིང་འདུག་པ། སྐྱེ་བོ་ཕལ་གྱིས་ཀྱང་
འབྲུ་འཕེལ་ཞིང་ བཀྲ་ཤིས་པའི་བླ་མ་ཞེས་མཚན་གསོལ་ བའི་ སྐབས་འདིར།
དེ་ཙམ་ཞུ་བ་ནན་ཅན་མཛད་ནས་བོད་དུ་ཅི་མཛད་དུ་འབྱོན་པ་ཡིན། སྔར་
བླ་མ་འཕགས་པ་དང་སེ་ཆེན་རྒྱལ་པོ་ཡོན་མཆོད་བཞིན་དུ། སངས་རྒྱས་ཀྱི་
བསྟན་པ་རིན་པོ་ཆེའི་དར་རྒྱས་དང༌། རྒྱལ་ཁམས་ཀྱི་བྱ་བ་རྣམས་ཁྱེད་རང་
ཡོན་མཆོད་ཀྱིས་མཛད་པ་མི་འཐད་དམ། ཐུགས་དགོངས་ལེགས་པོར་ཐོངས་
མཛོད། ཅེས་ཞུས་པའི་ལན་དུ། ཁྲོམ་ཆེ་བའི་སྐབས་སུ་རྩེད་མོ་དེ་འཕྲོར་
བཞག་ན་ངོ་མཚར་ཆེ་བ་ཡིན། ངེད་ལ་གོང་མ་ཡབ་སྲས་ཀྱི་སྐུའི་རིམ་གྲོར།།
དཀོན་མཆོག་གསུམ་ལ་གསོལ་བ་འདེབས་པ་མ་གཏོགས་པ་རྒྱལ་ཁམས་ཀྱི་བྱ་བ་
ལ་ཁ་གཏོགས་པའི། ལུང་དང་ལིང་ཇི་དང་དགོས་ཆེད་དང་ཤེས་སྒོ་གང་ཡང་
མེད། བན་དེ་བྱ་བ་དེ་གང་སྐྱིད་པར་འགྲོ་ཞིང་བསྟན་པ་དང་སེམས་ཅན་ལ་
424



གང་ཕན་བྱེད་དགོས་པ་ཡིན། ཡུལ་གང་ལའང་མ་ཞེན་མ་ཆགས་པ་ཞིག་བྱུང་
ན་ཆོས་པ་བཟང་བ་ཡིན། ཅེས་སོགས་གསུངས་པས། མི་དཔོན་དེ་གཉིས་
ཀྱིས་དེ་མ་ཐག་ཏུ་གསུང་དེ་རྣམས་ཡུ་གུར་གྱི་ཡི་གེ་ལ་འདེབས་ཤིང་འདུག དེ་
ལྟར་གལ་གྱིས་གཅུས་ཏེ་ཞུ་བ་ནན་ཅན་མཛད་པས། རེ་ཞིག་ནུབ་ཕྱོགས་སུ་
འབྱོན་པའི་ལུང་དང་ལིང་ཇི་གནང་སྦྱིན་འུ་ལག་རྣམས་གནང་། ཡང་སྐབས་
དེར་གོང་མ་ལ་ཞུས་ཏེ། བླ་མ་འཕགས་པའི་གདན་ས་བར་བ་ཤིང་ཀུན་སྡེ་
ཆེན་གྱི་མཁན་པོ་དཔལ་ལྡན་མཆོག་ལ། གུ་ཤྲིའི་མིང་དང་ཤེལ་གྱི་ཐམ་ཁ་ཞུས་
ནས་གནང་།
བདུན། སླར་བོད་དུ་བྱོན་ནས་ཆོས་ཀྱི་འཁོར་
ལོ་བསྐོར་བར་མཛད་པའི་ཚུལ།
སྟག་ལོ་ཟླ་བ་དང་པོའི་བཅུ་བཞི་ལ་བཏེག དུང་ཚང་དུ་བླ་ཆེན་བསོད་
བློ་དང་ཞལ་འཛོམ། ནག་ཅན་མང་པོ་ཆད་པ་ལས་བསྐྱབས། ལམ་དུ་ཧཱུྃ་ཡ་
ཟིའི་རྒྱལ་ཁམས་ཀྱི་འཁྲུག་ཆེན་བཅག ལུ་པན་ཤན་དུ་རྒྱལ་བུ་དང་བཙུན་མོ་
པུཎྱ་དྷ་རཱི་དང་བཅས་པ་སྨིན་པར་མཛད། མི་ཉག་གི་ཡུལ་ཐ་ཐལ་ལ་བརྒྱུད་
དེ་བྱང་ངོས་སུ་ཕེབས། གོ་ར་དགོན་མོ་ཆེར་གཙུག་ལག་ཁང་ཆེན་པོ་བཞེངས་
ཤིང་ བསྟན་ པ་ དར་ རྒྱས་ སུ་ མཛད་ པའི་ ཚེ། སྐུའི་ བཀོད་ པ་ གཟིགས་ ཏེ།
རང་གཞན་གྱི་དོན་འགྲུབ་པའི་ཁྱད་པར་གསལ་བར་བྱེད་པའི་བསྟོད་པ་མཛད།
ཡང་སྐབས་ཤིག་སྤྱན་རས་གཟིགས་དབང་ཕྱུག་ཞལ་གཟིགས་ནས་དེའི་བསྟོད་
པ་མཛད། གོ་རའི་རི་ཁྲོད་ཤལ་སྟེངས་སུ་བཞུགས་པའི་དུས་ཟླ་བ་གཉིས་ཚུན་
ཆད་ཀྱི་ལམ་ཕྱོགས་ཕྱོགས་ནས་མཇལ་མཁན་ཁྲི་ཕྲག་མང་པོ་རྒྱུན་རིང་དུ་བྱུང་བ་
ལ། ལ་ལས་ནི་ཕ་མ་རྒན་གོག་རྔ་མོང་ལ་བཀལ་ནས་བྱུང༌། ཕལ་ཆེར་རྣམས་
425



ཀྱིས་དད་མོས་ཀྱིས་གོམ་ཕྱག་ཆེས་པའི་གོམ་པ་བདུན་བདུན་བོར་ནས་ཕྱག་་
གསུམ་གསུམ། ཆོས་རྗེ་བཞུགས་པའི་ཕྱོགས་སུ་འཚལ་ཞིང་འོངས་པ་རྣམས་
ལ་ཆོས་དང་ཟང་ཟིང་གིས་ཚིམ་པར་མཛད་དོ། །ཡང་དེ་ཉིད་དུ་འཇམ་་་་་
དབྱངས་ཞལ་གཟིགས་ཏེ་དེའི་བསྟོདཔ་མཛད་དོ། །
ཡང་དུས་ཤིག་གི་ཚེ། མི་དཀར་པོ་ཞིག་གིས་རལ་གྲི་ངར་མ་དང་བདར་
མང་པོ་བྱིན་པའི་སྣང་བ་བྱུང་། དེ་ཕྱིན་ཆད་ནས་ལྷའི་བསྟོད་པ་སོགས་ཚིགས་
བཅད་རྩོམ་པ་ལ་བསམ་མནོ་གཏོང་མི་དགོས་པར་འདུག་གསུངས། དེ་ནས་
ཀང་ཇུ་ཞིང་གི་མཁར་དང་ཉེ་བའི་ས། མ་གྱ་སི་ཞེས་པའི་སྡེར་བཞུགས་པའི་
དུས་ཡུ་གུར་གྱི་ཡུལ་དང༌། མི་ཉག་གི་ཡུལ་དང་། ཀམ་ལོག་གི་ཡུལ་དང་།
ཧོར་ཡུལ་ལ་སོགས་ཕྱོགས་ཕྱོགས་ནས་ཟླ་ལམ་ཚུན་ནས་དད་འདུན་ལྡན་པའི་སྐྱེ་
བོ་རྣམས་གོམ་ཕྱག་སོགས་ཀྱིས་མཇལ་དུ་འོངས་པ་ལ། ཆོས་རྗེའི་དྲུང་ནས་
ཐུགས་དམ་གྱི་ཁྲིག་དང་ཚ་དྲོ་གསོལ་བ་མ་གཏོགས། རང་རང་གང་མོས་ཀྱི་
ཆོས་དང་ཟང་ཟིང་གི་སྦྱིན་པ་སོགས་བསྡུ་བ་རྣམས་པ་བཞིས་ཚིམ་པར་མཛད་
ཅིང་ཉིན་བཞིན་བྱིན་རླབས་བཤར་ནས། བྱིན་རླབས་ཐོབ་སྟེ་བསྐྱར་དུ་མེད་
པའི་ཁྲིམས་བཅས་ནས་རིམ་གྱིས་འགྲིམ་པ་ལ། ཞག་དགུ་བཅུ་ན་རེ་ཞིག་་
རྫོགས་པ་ཙམ་བྱུང་ངོ༌། །དེ་དུས་སྟོད་ཧོར་གྱི་རྒྱལ་པོ་ཐུ་མུག་ཐེ་མུར་གྱིས།
ངེད་ཀྱི་བླ་མཆོད་ལ་ལན་ཅིག་ཅིས་ཀྱང་འབྱོན་པར་ཞུ་ཞེས་པའི་ལུང་ལག་རྟགས་
གནང་སྦྱིན་རྒྱ་ཆེན་པོ་བྱུང་ནའང་མ་བཞུད་དོ། །
ཡང་ཀོང་ཇུའི་ཞིང་དུ་ནད་ཡམས་ཆེན་པོ་བྱུང་སྟེ། མ་གྱ་སིའི་སྡེ་ཕྱོགས་
སུ་ཡང་བྱུང་གིས་དོགས་ནས་ཐམས་ཅད་སྐྲག་པར་གྱུར་པ་ལ། སློབ་དཔོན་
ཆེན་པོ་ གུའི་གུང་པས་འདི་ལྟ་བུའི་ནད་ཡམས་ཆེན་པོ་ལ་ཕན་པར་བྱ་བའི་་
ཐབས་འདྲ་མཆིས་ལགས་སམ་ཞེས་ཞུས་པས། དྲུང་གི་ཞལ་ནས་ཐབས་བྱ་
ཡིས་གཉིད་མ་ དཀྲོག་ ཅིག་ ཅེས་ གསུང་ཞིང་། མནལ་ བའི་ཚུལ་མཛད་དེ།
426



སློབ་དཔོན་ཆེན་པོ་སྐུ་མདུན་དུ་བཞུགས་པ་ལས་གཟིམས་ཁང་གི་སྟེང་དུ་ཚེག་
ཆམ་གྱི་སྒྲ་ཆེན་པོ་ཚད་མེད་པ་བྱུང་། ཅི་ཞིག་ལྟར་ལ་དྲུང་ཉིད་ཏིང་ངེ་འཛིན་
ལས་བཞེངས་ཏེ། ཁང་སྟེང་འདིར་ལྟས་ཀྱི་རྣམ་པ་འདྲ་བྱུང་ངམ་གསུངས།
བྱུང་ཚུལ་ཞུས་པས། ནད་ཡམས་འདི་ཕྱོགས་སུ་མི་འོང་ལ་སྔར་ཡོད་པ་རྣམས་
ཀྱང་མྱུར་དུ་རྒྱུན་ཆད་པར་ཡོད་ཅེས་གསུངས། དེ་ཇི་ལྟར་ལགས་ཞུས་པས།
ནད་བདག་མི་མ་ཡིན་ཟང་ཟིང་མང་པོ་འདུག་ པ་ལ་ཁོ་བོས་ཀང་ཇུའི་ཞིང་་
ཐམས་ཅད་གཤོག་པས་ཁེབས་པའི་ཁྱུང་ཆེན་པོ་ཞིག་ཏུ་བྱས་ནས། གདོན་མི་མ་
ཡིན་དེ་རྣམས་རྡོ་རྗེའི་མཆུས་བཅོམ་ཞིང་ཟོས་ཏེ་ཁང་དུ་ཡེ་ཤེས་ཀྱི་མེ་འབར་
བས་རབ་ཏུ་བསྲེགས་ནས་ཅུང་ཟད་ཙམ་ཡང་མེད་པར་བྱས་ཤིང༌། ཁང་ཐོག་
འདིར་བབ་པ་ཡིན། སེམས་ཀྱི་སྤྲུལ་བསྒྱུར་ལ་ཡང་ཕྱི་རོལ་དུ་ཚེག་སྒྲ་ལ་སོགས་
རྟགས་མཚན་གསལ་བར་འོང་བ་འདི་མཚར་བར་གདའ་ཨང་། འདི་ལྟ་བུ་
གཞན་ལ་བཤད་པར་མི་བྱའོ། །ཞེས་གསུངས་ཏེ། ཇི་སྐད་གསུང་བ་དེ་ཁོ་ན་
ལྟར་གྱུར་ཏོ། །དེ་ནས་ཀང་ཇུའི་དུ་མ་སྡེ་ལ་བྱོན་ཏེ་བཞུགས་པའི་ཚེ། སྐུ་
ཁམས་ཅུང་ཟད་མ་བདེ་བར་གྱུར་པ་ལ་ཐུགས་དམ་ཏིང་ངེ་འཛིན་ལ་སྙོམས་པར་
ཞུགས་ཏེ། དཔལ་ཨུ་རྒྱན་གྱི་གནས་སུ་བྱོན། བཅོམ་ལྡན་འདས་རྡོ་རྗེ་རྣལ་
འབྱོར་མ་འཁོར་རིགས་བཞིའི་མཁའ་འགྲོ་མ་རྒྱ་མཚོ་གྲངས་མེད་པས་བསྐོར་
བའི་ཞལ་གཟིགས། གཙོ་མོའི་ཕྱག་གི་ཀ་པཱ་ལ་ཡེ་ཤེས་ཀྱི་བདུད་རྩི་འོ་མ་ལྟར་
དཀར་ཞིང་རོ་མཆོག་བརྒྱ་དང་ལྡན་པས་གང་བ་གནང་སྟེ་གསོལ་བས། སྐུ་
ཟག་པ་མེད་པའི་བདེ་བ་ཆེན་པོས་ཡོངས་སུ་གང་བར་གྱུར་ཏེ། དེའི་ཚེ་ཕྱག་
རྒྱ་བཞི་ ལྡན་རྡོ་རྗེའི་མགུར་གསུངས། ་ ཡང་ཀང་ཇུའི་འཇམ་དབྱངས་སྡེར་
བཞུགས་ པའི་ཚེ། སྙན་ངག་མེ་ལོང་གསན་ པའི་ དགོངས་ པ་ ཤར་ བ་ལས།
དེའི་མཚན་མོ་ཐོ་རངས་ཁ་དབྱངས་ཅན་མ་མིའི་བུ་མོ་མཆོག་ ཏུ་མཛེས་པའི་
གཟུགས་སུ་སྤྲུལ་ཏེ། ཞོ་བུམ་པ་གང་བྱིན་ནས་འདི་གསོལ་དང་སྙན་ངག་མེ་



ལོང་ལ་སོགས་སྙན་ངག་མ་ལུས་པ་མཁྱེན་པར་འགྱུར་རོ། །ཞེས་ལུང་སྟོན་པ་
གཟིགས་ཏེ། ཕྱིར་ནང་སྙན་ངག་མེ་ལོང་ལེའུ་གཉིས་ཀྱི་ཚིག་དོན་མ་ལུས་པ་
ཐོགས་པ་མེད་པར་མངོན་སུམ་དུ་གྱུར་པའི་ཚུལ་མཛད། ཡང་གོ་ར་དགོན་མོ་
ཆེར་བཞུགས་པའི་དུས་ཤིག་གི་ཚེ། འབྲུམ་པའི་ནད་ཀྱིས་ཉེ་བར་འཚེ་བ་ཆེན་
པོ་བྱུང་ཞིང་། བྱུང་དོགས་པའི་སྡུག་བསྔལ་གྱིས་གཟིར་བ་ལ། དྲུང་གི་ཞལ་
ནས། ཁོ་བོས་རྨི་ལམ་དུ་བྱང་ངོས་ཐམས་ཅད་ཁེབས་པའི་ཁྱུང་ཆེན་པོ་ཞིག་ཏུ་
བྱས་ནས། ནད་བདག་མི་མ་ཡིན་གྱི་ཚོགས་རྣམས་གཤོག་ལྕག་གིས་བརྡབས་
ཤིང་གཏོར་བས་ཅུང་ཟད་ཙམ་ཡང་མེད་པར་བྱས་ཏེ། ད་འདིར་འབྲུམ་པ་མི་
འོང་ཞིང་གཞན་དུ་བྱུང་བ་རྣམས་ཀྱང་ཆད་པར་འགྱུར་ཞེས་གསུངས་པ་དེ་ཁོ་ན་
ལྟར་གྱུར། དེ་ནས་བེ་རི་ལྷ་སྡོང་གིས་གདན་དྲངས་ཏེ་ཞག་བཞི་བཅུའི་བར་དུ་
འགྲོ་དོན་མཛད། དེར་རྟ་སྟོང་ཕྲག་ལྔ་དང་བདུན་བརྒྱ་གནག་ཕྱུགས་གསེར་
དངུལ་གོས་དར་སོགས་བསམ་གྱིས་མི་ཁྱབ་པར་བྱུང་བ་རྣམས་དབུས་གཙང་གི་
དགོན་སྡེ་བཙུན་པ་བཅུ་ཡོད་པ་ཡན་ཆད་དུ། མང་ཇ་བདུན་བདུན་འབུལ་བ་
རྣམ་ བཞག་ དང་ བཅས་ པ་ སྒྲུབ་ པ་ལ། བླ་ མ་ རི་ བོ་ སྒང་ པ་ བཏང་ ཞིང༌།
སངས་རྒྱས་ཀྱི་བསྟན་པ་རིན་པོ་ཆེ་ལ་ཕུ་དུད་དུ་མཛད་དེ། སྤྱིར་ཡང་བྱང་
ཆུབ་སེམས་དཔའ་ཀུན་ཏུ་བཟང་པོའི་སྨོན་ལམ་གྱི་སྤྲིན་རྒྱ་ཆེན་པོ་དང་། རྗེས་སུ་
མཐུན་པར། རྒྱ་བོད་ཀྱི་གཙུག་ལག་ཁང་རྣམས་ན་བཞུགས་པའི་སྐུ་གསུང་
ཐུགས་ཀྱི་རྟེན་རྣམས་ལ་མཆོད་པ་དང༌། བཀུར་སྟི་ཕུན་སུམ་ཚོགས་པ་མཛད་
དེ། དེ་ཡང་། ཇོ་བོ་རིན་པོ་ཆེའི་དྲུང་དུ་དངུལ་བྲེ་བཅུ་གཅིག་ལས་བརྡུངས་
པའི་ཀོང་བུ། གདན་ས་ཆེན་པོ་མཚུར་ཕུར་ལྷ་ཆེན་འཛམ་གླིང་རྒྱན་གྱི་སྐུ་ལ་
གསེར་བྲེ་ཆེན་ལྔ་ལ་བརྡུངས་པའི་ གསེར་ཤོག་དང༌། དངུལ་བྲེ་སུམ་ ཅུ་རྩ་
གཅིག་ལ་བརྡུངས་པའི་ཀོང་བུ་ལྔ། ཇོ་གདན་དགེ་འདུན་སྒང་པ་ལ་དངུལ་བྲེ་
གསུམ་གྱི་ཀོང་བུ། བདེ་ཆེན་དུ་དངུལ་བྲེ་གསུམ་གྱི་ཀོང་བུ། དཔལ་ལྡན་
428



ཀརྨའི་གདན་སར་ཀོང་བུ་བདུན། སྐེ་རགས་བྲག་རྩེར་རང་བྱོན་སྒྲོལ་མའི་
དྲུང་དུ་ཀོང་བུ། བྱང་ངོས་སུ་འཕགས་པ་ཤེལ་བྱོན་གྱི་དྲུང་དུ་དངུལ་བྲེ་ཕྱེད་
དང་གསུམ་གྱི་ཀོང་བུ་ལ་ཀོང་རྒྱགས་དངུལ་བྲེ་བཅུ། ཀང་ཇུའི་འཕགས་པ་གློ་
ཉལ་གྱི་དྲུང་དུ་དངུལ་བྲེ་གསུམ་གྱི་ཀོང་བུ་ལ་ཀོང་རྒྱགས་དངུལ་བྲེ་བརྒྱད། ཀ་
ཀྱོག་ བྱམས་ པའི་ དྲུང་དུ་ ཀོང་བུ། ཤིང༌ ཁང་ བྱམས་པའི་དྲུང་དུ་ ཀོང་བུ།
འཕགས་པ་བྱེ་མའི་དྲུང་དུ་ཀོང་བུ། ཞ་ཇུར་བྱམས་ཆེན་གཉིས་ཀྱི་དྲུང་དུ་ཀོང་
བུ་རེ། འཇམ་དབྱངས་ལྷ་ཁང་གཉིས་ཀྱི་དྲུང་དུ་ཀོང་བུ་རེ་རེ། འཕགས་པ་
སེ་ལམ་གྱི་དྲུང་དུ་ཀོང་བུ་སྟེ། དེ་རྣམས་སུ་མར་མེ་རྒྱུན་འབར་བཙུགས་ནས་
སྐྱེ་བོ་རྣམས་ཀྱི་ཚོགས་གཙོས་མངོན་པར་འཕེལ་བའི་ཐབས་རྒྱ་ཆེན་པོ་དྲུང་གི་
དགོངས་པ་ཇི་ལྟ་བར། སློབ་དཔོན་ཆེན་པོས་ཕྱག་ལེན་ལ་ཐེབས་པར་མཛད་
དོ། །
དེ་ནས་བཙོང་ཁའི་ཡུལ་དུ་བྱོན་ཏེ་ར་ཁྲི་ཕག་ཆིང་ཝཾ། རྡོ་རྗེ་དཔལ་ཕིན་
ཆང་ཟི་ན། མར་ཚང་། མལ་ཤིང་སོགས་རྣམས་ཀྱིས་བསྙེན་བཀུར་བསམ་
གྱིས་མི་ཁྱབ་པ་མནོས་ཤིང༌། ཆོས་དང་ཟང་ཟིང་གི་གནང་སྦྱིན་རྒྱ་ཆེན་པོས།
འདི་དང་ཕྱི་མའི་དབུལ་བ་དང་རྒུད་པ་མཐའ་དག་ལས་བསྐྱབ་པར་མཛད་དེ།
ལྷ་མོ་ལུང་དང་སེང་སྨན་རྩེར་བཞུགས་ཏེ། གསང་བ་བསམ་གྱིས་མི་ཁྱབ་པའི་
དོན་བསྡུས་མཛད། བཙོང་ཁ་མཚོ་སྔོན་གྱི་འགྲམ་དུ་ལྟ་བ་ངན་སེལ་གྱི་བསྟན་
བཅོས་ཀྱང་མཛད། དཔལ་བློ་བཟང་གྲགས་པ་རྟེན་གཞོན་ནུར་ཡོད་པས་
རབ་བྱུང་ཞུས་པ་ན་དགེ་བསྙེན་དུ་བསྒྲུབས་ཏེ་མཚན་ཀུན་དགའ་སྙིང་པོར་་
གསོལ། སྐྱེས་བུ་དམ་པ་ཡིན་པར་ལུང་བསྟན་ཏེ། ཕྱིས་སངས་རྒྱས་ཀྱི་་
བསྟན་པ་ལ་སྟོན་པ་གཉིས་པའི་ཕྲིན་ལས་མཛད་པ་འདི་བྱུང་། ད་དུང་ཡུལ་
ཕྱོགས་དེར་བཞུགས་པར་ཀུན་གྱིས་ཞུས་ཀྱང་མ་གནང་བར། ཡུལ་ཁམས་
འདིར་རི་དྭགས་སྡོད་པ་ཞིག་མྱུར་པོར་འོང་པར་འདུག་ཅེས་ཉེ་འཁོར་དུ་གནས་
429



པ་ལ་གསང་ཚིག་ཏུ་གསུངས་སོ། །
དེ་ནས་ནང་འཁྲུགས་དང་། ཕྱི་ནས་ཀྱང་དམག་སྡེ་ལྷགས་ཏེ་གསུངས་
པ་ལྟར་གྱུར། དེ་ནས་བྱང་ངོས་སྤྲུལ་པ་སྡེའི་ལུང་དུ་ཟུ་གུན་ཞེས་བོད་སྐད་དུ་
མར་ཁུའི་གཞོང་པ་ཞེས་བྱ་བ་རང་བཞིན་གྱི་ཉམས་དགའ་བའི་ས་ཕྱོགས་སྤང་
ཐང་དང༌། བྲག་རི་དང༌། ལྗོན་ཤིང་ལ་སོགས་པའི་མཛེས་པ་དུ་མས་བརྒྱན་
པ་དཔལ་མཚོ་བཀྲ་ཞེས་བྱ་བར། དབེན་གནས་བཏབ་སྟེ་བཞུགས། གདུལ་
བྱ་དཔག་མེད་སྨིན་གྲོལ་ལ་བཀོད། དེ་དུས་ཕལ་ཆེར་ལུང་པ་ཐམས་ཅད་་་
འཇའ་འོད་ཀྱིས་འཁྲིགས་ཤིང་བདེ་བར་གཤེགས་པ་ནམ་མཁའི་སྐར་མ་ཙམ་
ཞལ་གཟིགས་པའི་ཚེ། བཅོམ་ལྡན་འདས་ཀྱི་ཐུགས་རྗེ་ལ་མངོན་པར་བསྐུལ་
བའི་བསྟོད་པ་དང༌། འོད་དཔག་མེད་ཞལ་གཟིགས་ནས་དེའི་འོད་ཟེར་ལ་
བསྟོད་པ་དང་། ཀུན་ཏུ་བཟང་པོ་ཞལ་གཟིགས་ནས་དེ་ལ་བསྟོད་པ་དང་།
ཁྲོ་བོའི་རྒྱལ་པོ་མི་གཡོ་བ་ཞལ་གཟིགས་ནས་དེ་ལ་བསྟོད་པ་དང༌། སྔོན་དང་
ཕྱི་མའི་མཐའ་མང་པོ་དང༌། ལས་དགེ་སྡིག་གི་འབྲས་བུ་བདེ་སྡུག་མང་པོ་
མངོན་དུ་དྲན་ནས། བསོད་ནམས་ལ་སྤྲོ་བ་སྐྱེད་པའི་གཏམ་དང་། གཞན་
ཡང་ཉམས་རྟོགས་ཁྱད་པར་ཅན་འཁྲུངས་ནས་ཟབ་དོན་གྱི་མགུར་མ་ཡང་་་་
མཛད། དེ་སྐབས་ཤིག་ཏུ་མགུལ་ཆམ་ཐུ་མོ་ཞིག་བྱུང་བ་ལ། གུའི་གུང་པ་ལ།
ཁྱོད་ཀྱིས་གཉིད་མ་དཀྲོག་ཅིག ངས་རྨི་ལམ་ཐུན་ཅིག་བཟུང་ལ་ཆམ་པ་འདི་
སེལ་བར་བྱེད་པ་ཡིན་གསུངས། མནལ་སད་པ་དང༌། བསྟུན་དེ་སངས་
ཀྱིས་དྭངས་འདུག་པ་དང་། དེའི་བར་ལ་བསྙུན་དེ་དྭངས་འདུག་པ། ཡི་
དམ་ལྷའི་ཞལ་གཟིགས་འདྲ་བ་བྱུང་ལགས་སམ་ཞེས་ཞུས་པས། དེ་ལྟར་བྱུང༌།
ངེད་ཀྱིས་པོ་ཏ་ལར་ཕྱིན་དེའི་ཞིང་ཁམས་ཐམས་ཅད་རིན་པོ་ཆེ་འབའ་ཞིག་ལས་
གྲུབ་པར་འདུག གཞལ་ཡས་ཁང་གི་དབུས་སུ་སྤྱན་རས་གཟིགས་ལ། བྱང་
ཆུབ་སེམས་དཔའ་དཔག་ཏུ་མེད་པ་དང་། སྒྲོལ་མ་ལ་སོགས་པ་ལྷ་མོ་དཔག་
430



ཏུ་མེད་པས་བསྐོར་ནས་འདུག འཕགས་པའི་ཕྱག་ན་བུམ་པ་ཞིག་བསྣམས་
འདུག་པ་ལ་འཐུང་ཞིག་གསུངས། ངས་དེ་ལ་མཆུ་གཏད་དེ་འཐུངས་པ་དང་།
འོ་མ་འདྲ་བའི་དཀར་པོ་ཞིམ་པོ་ཞིག་ཡུན་རིང་དུ་འཐུང་བ་སྙམ་བྱེད། དེའི་
གཞལ་མེད་བཀོད་པའི་བྱེ་བྲག་རྣམས། སྐྱེ་བོ་ཕལ་པས་ལོ་མང་པོར་བགྲང་
བར་ངེས་པར་མི་ནུས་པ་ཙམ་དུ་འདུག་མོད། རྨི་ལམ་གྱི་སྣང་བ་ལ་ནི་དེའི་
བར་ལ། ཐམས་ཅད་སོ་སོར་ངེས་པར་ཤར་འདུག་ལ་ནད་ཀྱང་སངས་ཀྱིས་
དྲག་ འདུག་ གསུངས། སྐབས་ ཤིག་ ནམ་ མཁར་ འཇའ་ འོད་ ཁ་ དོག་ དང།
དབྱིབས་སྣ་ཚོགས་པ་དང་། མེ་ཏོག་གི་ཆར་བབ་པས་དྲུང་གི་ཞལ་ནས་ཁོ་བོ་
ལའང་དག་སྣང་མང་དུ་བྱུང་ཞིང་། མཚན་ལྟས་ཁྱད་པར་ཅན་འདི་དག་རྒྱལ་
བ་གཡུང་ཞིང་ཁམས་གཞན་དུ་གཤེགས་པའི་ལྟས་མིན་ནམ་ཞེས་གསུངས་ཤིང༌།
དེའི་ཚེ་སྔོན་དང་ཕྱི་མའི་སྐྱེས་རབས་མང་པོ་དང༌། བསོད་ནམས་དང་བསོད་
ནམས་མ་ཡིན་པའི་འབྲས་བུ་རྣམས་དག་པ་བཀྲ་བའི་ཚུལ་དུ། བྱེ་བ་དུ་མ་
དག་ཡང་དག་པར་གཟིགས་ཏེ། བསོད་ནམས་ལ་སྤྲོ་བ་སྐྱེད་པ་ཞེས་བྱ་བའི་
བསྟན་བཅོས་སྙན་ངག་སྡེབ་སྦྱོར་ཐམས་ ཅད་ཀྱི་སྙིང་པོར་གྱུར་པ་མཛད་དེ།
ཇི་ལྟར་གསུངས་པ་བཞིན། རྒྱལ་བ་གཡུང་ཞི་བར་གཤེགས་པ་དང་དུས་་་
མཚུངས་པར་གྱུར། དེ་ནས་ཡུལ་སྐྱོང་ཁྲི་སྐོར་དང་བེ་རི་རྒྱ་གླིང་གིས་གདན་
དྲངས་ ཏེ། དཔེལ་ མདོ་ དང་། སོ་ འཇམ་ ཁ་ གསུམ་ དང་ ཁྲི་ ཁར་ བྱོན།
གསེར་དངུལ་གོས་དར་། རྟ་ཕྱུགས་བརྒྱ་སྟོང་ཁྲི་འབུལ་བྱས་ཤིང་གཅེས་ཕྲུག་
མང་པོ་རབ་ཏུ་བྱུང་། གང་ལ་གང་འདུལ་གྱི་ཆོས་ཟབ་ཅིང་རྒྱ་ཆེ་བ་བསྟེན་
ནས་འགྲོ་བ་དཔག་ཏུ་མེད་པ་ལ་ཐར་བའི་ས་བོན་འཇོག་པར་མཛད་དོ། །
དེ་དུས་དབང་རྒྱལ་དབེན་ཤིས་དམག་ཁྲི་ཕྲག་ཙམ་ཁྱེར་ནས། ཡུལ་
སྐྱོང་ཁྲི་བསྐོར་བེ་རི་ རྒྱ་ གླིང་འདེབས་སུ་བྱུང་བ་ལ། ཞལ་ནས་ བཟློག་གོ།
དེའི་སྐབས་ཤིག་ཏུ་བཅོམ་ལྡན་འདས་རྒྱལ་བ་ཤཱཀྱ་ཐུབ་པ་ལ་བྱང་ཆུབ་སེམས་
431



དཔའ་ཉེ་བའི་སྲས་བརྒྱད་ཀྱིས་བསྐོར་བ་ཞལ་གཟིགས་ནས་དེའི་བསྟོད་པ་ཡང་
མཛད། ཡང་མཚོ་བཀྲའི་གནས་སུ། སྐབས་ཤིག་དཔོན་མོ་པུ་ཎེདྷ་རཱི་མཇལ་
དུ་བྱུང་ནས་ཁོ་མོའི་རྨི་ལམ་དུ། བ་དན་ཡང་དབེན་གྱི་རི་འདི་དང་མཉམ་
པའི་སངས་རྒྱས་ཀྱི་སྐུ་ཞིག་བཞེངས་དང་འགྲུབ་པར་འགྱུར་རོ། །ཞེས་པ་ཞིག་
བྱུང་ལགས་ཤིང༌། རྒྱལ་བུ་ཆེན་པོ་རཏྣའི་ཐུགས་དགོངས་རྫོགས་པའི་ཕྱིར་དེ་
ཅིས་ཀྱང་བཞེངས་བསམ་པ་ཡོད་ལགས་པས། དེ་འགྲུབ་པའི་ཐབས་མཁས་
ཐུགས་རྗེ་དྲུང་ནས་མཁྱེན་ཞེས་ཞུ་གིན་གདའ། དེ་ལ་གཞན་ཐམས་ཅད་ཧ་
ལས་ནས་མིག་རིག་པོར་ལྟ་ཞིང་མི་འགྲུབ་ཅེས་པའི་བརྡའ་བསྟན་ཀྱང༌། ཆོས་
རྗེའི་ དྲུང་ནས་ ཞལ་ འཛུམ་ པ་ དང་ བཅས་ ཏེ་ ཐབས་ ཡོད་ ཀྱིས་ གོས་ དར་ལ།
སངས་ རྒྱས་ ཀྱི་ སྐུའི་འཕན་ཆེན་ པོ་ ཞིག་ བཞེངས་ པར་ མཛོད་ ཅིག་ གསུངས།
དེར་དཔོན་མོས། དགེ་བའི་བཤེས་གཉེན། མི་དཔོན་དང་། བཟོ་རིག་པ་
རྣམས་བསྡུས་ཏེ་འདི་ལྟ་བུ་བསྒྲུབ་པར་བྱའོ་ཞེས་བསྒོ་བ་ན། རྒྱ་ནག་གི་བཟོ་
རིག་པ་ཤེས་རབ་ཆེ་ཡང་། དེ་འདྲའི་བཀོད་པ་བློ་ཡུལ་དུ་ཆུད་པ་སུ་ཡང་མ་
བྱུང་ནས། ཡང་ཆོས་རྗེའི་དྲུང་དུ་དེ་ཇི་ལྟར་བགྱི་ཞུས་པས། དེ་ཀ་རང་ལ་
གཞི་བྱེས་ཐམས་ཅད་ཀྱིས་ཆུ་རྡོ་དཀར་པོ་ཁུ་ཚུར་ཙམ་མང་པོ་ཁྱེར་ལ་ཐད་ཕ་
ཀིར་ཤོག་གསུངས། དེ་ལྟར་བགྱིས་པ་ན་རི་ལོགས་འཇམ་པོ་ལ་རྡོ་བ་རྣམས་
སྒྲིག་ཏུ་བཅུག་སྟེ། གསུང་རྒྱུན་ལ་དུང་ཉིད་ཆིབས་པ་བཅིབས་ནས་ཕེབས་ཏེ་
རྟའི་རྨིག་རྗེས་གང་བྱུང་དུ་རྡོ་བ་རེ་ཞོག་གསུངས་ནས་དེ་ལྟར་བྱས་ཞེས་ཟེར།
ཆགས་ཚད་དེ་དང་བསྟུན་ཏེ་དཔོན་མོས་བཟོ་བོ་ལྔ་བརྒྱ་ཙམ་ལ་གོས་དར་གཏན་
བཟའ་ ཏ་ ཧཱུཾ་ གིས་ དམར་ པོ་ སོགས་ གོས་ བཟང་ བསྒྲིག་ པ་ འབའ་ ཞིག་ གིས།
གཙོ་བོ་བཅོམ་ལྡན་འདས་སྙན་གཡས་གཡོན་གྱི་བར་དུ་འདོམ་བཅུ་གཅིག་ཡོད་
པ་ ཚད་ དེས་ མཚོན་ པའི་ སྐུ་ ཡོངས་ རྫོགས་ སྐྱིལ་ མོ་ ཀྲུང་ གིས་ བཞུགས་ པ།
གཡས་གཡོན་དུ་འཇམ་དཔལ་དང༌། བྱམས་པ་གཉིས་བཞེངས་པ། སྟེང་
432



ནས་ལྷས་མཆོད་ཅིང་འོག་ཏུ་པད་གདན་གྱིས་མཛེས་པ་ཐང་སྐུ་ལྟར་གོང་ཤམ་
དང་བཅས་ཤིང་ཤམ་བུ་བྱིའུ་ཕྲུག་ཁ་ཅན། རྒྱུ་ཚད་བཀོད་པ་ཕུན་སུམ་ཚོགས་
པ་ ཟླ་བ་བཅུ་ གསུམ་ གྱིས་བསྒྲུས་ཟིན་ནས་རི་ལོགས་དེ་ཉིད་དུ་བཀྲམ་ཞིང་།
ཆོས་རྗེའི་དྲུང་ནས་རབ་གནས་མཛད་པའི་ཚེ། འཇའ་དང་འོད་དང་ས་གཡོ་
བ་དང་། མེ་ཏོག་གི་ཆར་ཆེན་པོ་འབབ་པ་སོགས་ལྟས་ཆོ་འཕྲུལ་བཟང་པོ་ངོ་
མཚར་བ་ཡང་བྱུང་བ་སྐྱེ་བོ་མང་པོའི་མཐུན་སྣང་དུ་གྲུབ་སྟེ། དེ་ནས་འཕན་
ཆེན་དེ་ཉིད་ཀྱང་ཆོས་རྗེའི་དྲུང་དུ་ཕུལ་བ། བོད་དུ་གདན་དྲངས་པའི་ཁལ་མ་
ནི་མཛོ་བཞི་བཅུ་ཞེ་བཞི་བསོར་ནས་ཉི་ཤུ་རྩ་གཉིས་རེའི་རྒྱབ་ནོན་པ་ཡོད་པར་
སྣང་སྟེ། ལྡེམ་གཉིས་འབྲི་གདན་གཉིས་ལ་སོ་སོར་གནང༌། སྐུ་དངོས་ཞོ་
ཁར་བཞུགས་པ་ཕྱིས་སྐུ་སྟོད་ཀྱི་དོས་ལྔ་ཙམ་མ་ཚང་ནས། རྗེ་ཆོས་གྲགས་རྒྱ་
མཚོས་རྩེ་ལྷ་སྒང་དུ་གསོ་བ་མཛད་དེ་སྐུ་སྟོད་རྩེ་ལྷ་སྒང་དང་གཞན་ཞོ་ཁ་ན་
བཞུགས་ལ། རྟེན་འབྲེལ་འདིས་བར་དུ། ཀམ་ཚང་གི་བསྟན་པའི་སེལ་ཅུང་
ཟད་བྱུང་བ་ཡིན་པས། ད་དུང་ཕྱོགས་གཅིག་ཏུ་བཞུགས་པ་གལ་ཆེ་བར་ཡོད་
དོ། ། སྤྱིར་སྐུ་འདི་ལྷ་སར་བཞུགས་ན་རྟེན་འབྲེལ་ཤིན་ཏུ་ལེགས་སྙམ་ཞེས་
གཙུག་ལག་ཕྲེང་བ་ གསུངས། འོན་ཀྱང་དུས་ཕྱིས་ཨོ་རོད་ ཀྱི་ སོག་དམག་་་
ལྷགས་ཤིང་ཀར་བསྟན་འཕོ་འགྱུར་གྱི་སྐབས་སུ། འཕན་ཆེན་དུམ་བུར་་་་་
གཏུབས་ནས་ཁྱེར་བ་འདྲ་སྟེ། དེའི་དུམ་བུ་ཡིན་ནམ་སྙམ་པ་འབའ་ཞིག་ཁོ་
བོས་ཀྱང་མིག་ལམ་དུ་བསྟར་རོ། །
དེ་ནས་ཞ་ཇུ་ཏོང་ཚན་དུ་མཇལ་བ་ལ་བྱོན་པའི་ཞ་ཇུ་ཕྱོགས་ཀྱི་མདུན་
ངོས་ནས་འཇའ་ཁ་དོག་ལྔ་པ་ཉིན་བཞིན་དཀྲིགས་པ་སོགས་ངོ་མཚར་བའི་ལྟས་
ཁྱད་དུ་འཕགས་པ་ཀུན་གྱིས་མཐོང་ངོ༌། ། གནས་དེར་བྱམས་པའི་སྐུའི་ཞབས་
ཀྱི་རྟིང་པ་གད་པ་ལ་ནུབ་པའི་བོལ་གོང་ལ་མི་ཚད་མའི་འདོམ་བཞི་ཡོད་པའི་ལྷ་
ཁང་རྒྱ་ཕིབས་བྱ་འདབ་བདུན་པ་ཞིག་དང་། ཡང་བྱམས་ཆེན་གྱི་ལྷ་ཁང་བྱ་
433



འདབ་ལྔ་པ་ཞིག་གིས་ཐོག་དྲངས། ལྷ་ཁང་སུམ་སྟོང་བདུན་བརྒྱ་ཡོད་པ་ལ།
ལ་ལ་ནི་ སངས་རྒྱས་བྱང་ཆུབ་སེམས་དཔའི་ སྤྲུལ་ པས་ བཞེངས་པའི་ལྷ་ཁང་།
ལ་ལ་ནི་རྒྱ་ནག་དང་། ཧོར་གྱི་རྒྱལ་པོས་བཞེངས། དེར་བོད་ཀྱི་རྒྱལ་པོ་
མངའ་བདག་ཁྲི་རལ་གྱིས་བཞེངས་པའི་ལྷ་ཁང་ཡང་འདུག དེ་རྣམས་ཀྱི་ཉེ་
འཁོར་ས་ཕྱོགས་སུ་དབང་གི་ཁྲིམས་ར་གསུམ་གྱིས་མགོ་བྱས་མི་དཔོན་ཆེ་ཆུང་
དང༌། ཡུ་གུར་མི་ཉག་སོགས་ཀྱི་སྡེ་དཔོན། བན་དེ་མི་སྡེ། དམག་བན་སྐྱ་
རྣམས་ཀྱིས་གསེར་དངུལ་གོས་དར་རྟ་དང་རྔ་མོང་སོགས། བརྒྱ་འབུལ་སྟོང་
འབུལ་བྱུང་བའི་ཕྱག་རྗེས་དཔག་མེད་བྱུང་བ་རྣམས་བྱམས་ཆེན་གཉིས་དང་།
འཇམ་དབྱངས་བྱིན་རླབས་ཅན་གྱི་ལྷ་ཁང་གཉིས་དང་། འཕགས་པ་སེ་ལིག
འཕགས་པ་བྱེ་མ་རྣམས་ཀྱི་དྲུང་དུ་རྒྱུན་འབར་བཙུགས་པའི་ཆས་ལ་འབུལ།
དེར་བཅོམ་ལྡན་འདས་འཇམ་པའི་དབྱངས་ཞལ་གཟིགས་ནས་བསྟོད་པའང་
མཛད། །
དེ་ནས་ཀན་ཅིའུ་ལ་ཚུར་ཕེབས་ཏེ། དུ་མ་ཤ་ཏིའི་སྡེའི་རི་བོ་ལ་བཞུགས་
པའི་ཚེ། འཇམ་དབྱངས་ཞལ་གཟིགས་ནས་བསྟོད་པ་མཛད། དེ་ནས་་་
དཔོན་མོ་པུ་ཎེ་ཡ་ དྷ ་པུཎེ་རིས་ལུ་པན་ཤན་དུ་གདན་དྲངས་པའི་ཚེ། ལི་ཙི་
ཙིའི་དམག་ཉེ་འཁོར་དུ་སླེབ་ཅེས་ཐོས་པས་ཐམས་ཅད་སྐྲག་པར་གྱུར་ཅིང་།
དེ་དང་རྗེས་སུ་མཐུན་པའི་ཞུ་བ་ཕུལ་བའི་ཚེ། དྲུང་གི་ཞལ་ནས། ངེད་ཀྱིས་
སུ་ལའང་བསམ་སྦྱོར་གང་གི་སྒོ་ནས་གནོད་འཚེ་མ་མྱོང་བའི་ཕྱིར། ཕྱོགས་
བཅུ་ནས་དམག་ལྷགས་པར་གྱུར་ཀྱང་འབྲོས་མི་དགོས་ལ། ཁྱད་པར་དུ་ད་
ལན་དམག་གི་འཇིགས་པ་མི་འབྱུང་བས་སྐྲག་མི་འཚལ། ཞེས་གསུངས་པ་
བཞིན་ དུ་ རྒྱ་ དམག་ རྣམས་ ཀྱང་ ལོག་ ནས་ ཡུལ་ ཕྱོགས་ བཀྲ་ ཤིས་ པར་ གྱུར།
ཕྱོགས་དེར་སྟག་གི་འཇིགས་པ་ཆེ་ཡང་རི་རྩེ་དེར་དབྱར་ཞུགས་ཟླ་བ་གསུམ་
མཛད་པའི་རིང་ལ། གང་འདོད་འདོད་དུ་གནོད་པ་མེད་པར་འགྲིམ་འགྲུལ་
434



བྱས་ཆོག་པ་བྱུང༌། དབྱར་བཞུགས་གྲོལ་བ་དང༌། དཔོན་མོས་ལུ་པན་ཤན་
གྱི་ལྷ་ཁང་གི་ཐོག་མོ་གྱོ་ཐམས་ཅད་ཟངས་ལ་ཕོ་གྱོ་ཐམས་ཅད་དཀར་ཡོལ་ལས་
བྱས་པ། འོག་གཞི་ཐམས་ཅད་ཤེལ་ལྟ་བུའི་རྡོ་ལས་བྱས་པའི་དུས་གསུམ་་
སངས་རྒྱས་ཀྱི་ལྷ་ཁང་གི་སྡེ་ཁྱད་དུ་འཕགས་པ་དེའི་ཞབས་ཏོག་མར་མེའི་ཆས་
ཀྱི་ས་ཞིང་འཇག་ཉིས་སྟོང་གི་ས་དང་ཆུ་བསྐོར། མི་སྡེ་དུད་ཀ་བརྒྱ་དང་བཅུ་
བདུན། གསེར་དངུལ་གོས་དར། རྟ་ཁྱུ། རིན་པོ་ཆེའི་རིགས་ལ་སོགས་
དཔག་ཏུ་མེད་པ་ཕུལ། དེ་ནས་བོད་དུ་བྱང་ལམ་ནས་བྱོན་པ་ལ། ལམ་རྒྱུས་
ཤེས་ པ་ གཞན་ནི་ཡེ་མ་བྱུང་བས་ ཐམས་ ཅད་ སེམས་ལས་ཆེ་ བའི་ སྐབས་ སུ།
མདོ་སྟོད་དུ་འགྲོ་བའི་ལམ་འདི་འདྲ་བྱས་ན་བདེ་གསུངས་ནས། བྱང་རྨ་ཟླ་བྱ་
བའི་གངས་གསེབ་ལ་ཞག་མང་པོའི་བར་ཕྱིན་པས། ནོར་འཆུག་མེད་པར་
འདན་དུ་ཕྱག་ཕེབས། དེ་ནས་སི་ཏུ་དང་། དགེ་སློང་ཡོན་ཏན་དཔལ་གྱིས་
ཐོག་དྲངས། དགེ་འདུན་མང་པོ་བསུ་བ་ལ་ཕེབས། འདན་སྟོད་ལ་བྱོན།
སྐེ་རགས་བྲག་རྩའི་རང་བྱོན་སྒྲོལ་མ་ལ་མཇལ་ཞིང་རྒྱུན་འབར་བཙུགས། དེ་
ནས་ཀརྨ་ལྷ་སྟེང་དུ་ཕེབས་ཏེ་ཆོས་ཀྱི་འཁོར་ལོ་བསྐོར། ལྷ་སྟེང་དུ་བཞུགས་
པའི་ཚེ། གླིང་བྱང་བཟང་དུ་དབེན་ཤའི་བུ་གཞོན་ནུ་ཞིག་ཡོད་པ་དེའི་རྨི་ལམ་
དུ། ཐོག་མར་ཆོས་རྗེ་དང་མཇལ། དེ་ནས་ཆོས་རྗེ་བ་སྤྱན་རས་གཟིགས་
དཀར་ལ་འོད་ཟེར་འཕྲོ་བ་ཞིག་ཏུ་གྱུར་པའི་མདུན་དུ་ཁོ་རང་འདུག་པ་རྨིས།
གཉིད་སད་པ་དང་ནམ་སྐྱ་སང་གིས་ལངས་འདུག དེའི་གྲོ་ཁ། ཆོས་རྗེའི་
དྲུང་དུ་ཁོ་རབ་ཏུ་བྱུང་བར་འདུག དེས་ཆོས་དྲུག་མ་ཞུས་ཀྱི་གོང་ནས་རྨི་ལམ་
ཅུང་ཟད་ཟིན་ཞིང་སྤྲུལ་བསྒྱུར་ཡང་ཅུང་ཟད་ནུས་པ་ཞིག་ཡིན་ཟེར། ཀརྨ་
དགོན་དུ་ནཱ་རོ་ཆོས་དྲུག་ལ་སོགས་པའི་ཆོས་ཀྱི་འཁོར་ལོ་རྒྱ་ཆེན་པོ་བསྐོར།
ཀུན་ཏུ་བཟང་པོ་བཞི་སྦྱོར་གྱི་མན་ངག་ཡི་གེར་མཛད། དེ་ནས་རིམ་གྱིས་སྒོམ་
སྡེ་པ་སོགས་ཀྱི་ལྷ་སྡེ་རྣམས་ཀྱིས་མཇལ་ཞིང༌། སོ་སོ་ནས་འབུལ་བ་ཞབས་
435



ཏོག་བྱས་ཤིང༌། དབང་པོ་དང་འཚམ་པའི་ཆོས་ཀྱིས་ཚིམ་པར་མཛད།
ལྷོ་སྟོད་དུ་ཕེབས་ཏྲེ་བོ་རུ་དབེན་ཤལ་གྱིས་སྐྱེལ་བསུ་ཞབས་ཏོག་དང༌།
ཁྱད་པར་དུ་དགོན་ས་ཕུལ་ཏེ། རོང་པོ་ཁྱུང་པོ། དཀར་ཤོད་ནག་ཤོད།
བརྒྱད་ཤོག་སོགས་སྟོད་སྨད། ཀོང་པོ་ཚུན་གྱི་བན་སྐྱ་དཔག་མེད་འཚོགས་པ་
རྣམས་ལ་གང་ལ་གང་འོས་ཀྱི་ཆོས་དང་ཟང་ཟིང་གིས་ཚིམ་པར་མཛད། སྔོན་
རང་བྱུང་ཞབས་ཀྱིས། ལར་ཐམས་ཅད་འདུ་བའི་གནས་ཤིག་ཡོད། ཅེས་
ལུང་བསྟན་པ་དང་མཐུན་པར་རེ་རྒྱབ་ཏུ་ཉི་ཕུག་ སྟེང་ཆེན་ཞེས་ པའི་ དགོན་
བཏབ་ལྷ་ཁང་བཞེངས། དགེ་འདུན་མང་པོས་མ་ཎིའི་བུམ་སྒྲུབ་བཙུགས།
དགེ་འདུན་པ་ཉིས་སྟོང་ཙམ་འཚོགས་པ་བྱུང་ངོ༌། །དེར་རང་བཞིན་རྣམ་པར་
དག་པའི་དབྱིངས། ཞེས་སོགས་ཀྱི་མགུར་བཞེངས། ཡོར་རྒྱངས་གངས་ཀྱི་
རི་བོ་དང་ཉེ་བའི་བྲག་དཀར་སེང་གེ་གནམ་རྫོང་དུ་བྱོན་པའི་ཚེ། དམ་པ་
དང་པོའི་ངེས་གསང་གི་མགུར་མཛད། དབྱར་དེ་ཤ་ཏ་ལ་བྱོན་ཏེ། རྨུག་རི་
གཞུང་ཞེས་པའི་རི་ཞོལ་དུ། དངུལ་ཡིག་པ་ཨ་འཚོ་དགེ་བཤེས། ག་བྲང་བླ་
མ་སོགས་དད་ལྡན་གྱི་བུ་སློབ་མང་དུ་འདུས་ཤིང་། ཆོས་དང་ཟང་ཟིང་གི་
དཔལ་འབྱོར་ལ་ལོངས་སྤྱོད་པའི་ཚེ། ཕྲག་དོག་གི་ལིང་ཏོག་གིས་དད་གུས་ཀྱི་
མིག་བཀབ་ནས་ངན་སེམས་ཀྱི་མཆི་མ་དྲག་ཏུ་འབབ་པའི་མི་ངན་འགའ་ཞིག་
གིས། བརྣབ་སེམས་དང་གནོད་སེམས་དང་། ལོག་ལྟས་ཀུན་ནས་བླངས་ཏེ།
འདྲེ་ངན་བསྒྲུབ་པ་ལ་མི་ཚེ་སྟོང་ཟད་དུ་བསྐྱལ་བའི་ངན་རྟགས་སུ་ཐོག་དང་
སེར་བ་དྲག་ཏུ་འབེབས་ཤིང༌། གཞན་ལ་འཚེ་བ་ཁོ་ན་བྱེད་པ་ལ་ཕྱོགས་ནས་
ཐོག་སེར་འབེབས་པའི་ཆོ་ག་ལ་ཞུགས་ཤིང་། ཡོན་བདག་རྣམས་ལ་ཁ་ཚོ་མང་
དུ་བཏོན་ཡོད་པར་སྣང་བའི་ཚེ། ཁོ་རང་རྣམས་ཡོད་སར་ཆར་རྨུགས་དང་
འབྲུག་སྒྲ་ཆེར་གྲག་ཅིང་། ཆོས་རྗེའི་སྒར་དུ་ཉི་མ་ཤར། འཇའ་དང་འོད་
འཁྱིལ་ཞིང་བཀྲ་ཤིས་པའི་མཚན་ལྟས་མང་དུ་བྱུང་བས་ཐམས་ཅད་ངོ་མཚར་དུ་
436



གྱུར། སླར་རེ་རྒྱབ་ཏུ་ཕེབས་ཏེ་དགུན་བཞུགས་དང་དབྱར་བཞུགས་གཉིས་
ཀ་མཛད། ཟླ་བ་བརྒྱད་པ་ཙམ་ལ་ཤག་ལ་བྱོན། འབྲི་གུང་སི་ཏུ་ཡེ་ཤེས་རྒྱལ་
མཚན་པ་སྐུ་འཁོར་རྣམས་དང་མཇལ་ནས་ཆོས་ཀྱི་སྦྱིན་པ་རྒྱ་ཆེན་པོ་མཛད་
ཅིང་། ཁྱད་པར་དུ་སི་ཏུ་པ་ལ་ངེས་འབྱུང་གི་ཐུགས་དགོངས་རྣམ་པར་དག་
པ་འཁྲུངས་ཏེ། ཁྲི་སྐོར་གྱི་དཔལ་འབྱོར་མཆིལ་མའི་ཐལ་བ་བཞིན་དུ་དོར་
ནས་བླ་ན་མེད་པའི་བྱང་ཆུབ་བསྒྲུབ་པ་ལ་ཚུལ་བཞིན་དུ་ཞུགས་པར་གྱུར་་་་
ཏོ། །དེ་ནས་ཡང་རེ་རྒྱབ་ཏུ་བྱོན་ཏེ་བཞུགས་པའི་དུས། གོང་མའི་ལུང༌།
གནང་སྦྱིན་ཞལ་ལུང་དང་བཅས་པ་གདན་དྲངས་ནས། བྷི་མ་ལ་གུ་ཤྲི་སོགས་
མི་དཔོན་མང་པོའི་གདན་འདྲེན་པ་བྱུང་བ་རྣམས་དབུས་གཙང་ལ་བཏང༌།
དྲུང་ནས་ཉི་ཕུག་སྟེང་ཆེན་དུ་བཞུགས་པ་མགུལ་ཆམ་ཞིག་བསྐྲུན་པའི་དུས་རྣལ་
ལམ་དུ་པོ་ཊ་ལར་སྤྱན་རས་གཟིགས་སྐུ་མདོག་སྔོན་པོ་ཞིག་གིས་བདུད་རྩིའི་རྒྱུན་
གྱིས་དབང་བསྐུར་བ་བྱུང་བས་བསྙུན་ལས་གྲོལ། དེ་ནས་རིམ་གྱིས་གསེར་
གཡུ་རྟ་རྣ་དགོན། ཀརྨ་རེ་ནེ་དགོན་རྣམས་སུ་བྱོན་ནས། རེ་ནེའི་དུས་་
གསུམ་མཁྱེན་པའི་སྐུ་འབུམ་བྱིན་རླབས་ཅན་གྱི་ཞབས་ཏོག་ཀྱང་ཅུང་ཟད་་་་
མཛད། དེ་ནས་རི་བོ་ཆེའི་དགོན་པར་གདན་དྲངས་ཏེ། རི་བོ་ཆེ་པས་གཙོ་
མཛད་དགེ་འདུན་རྣམས་ཀྱིས་ཞབས་སྤྱི་བོར་བླངས། ཆོས་ཞུས་འབུལ་བ་
ཞབས་ཏོག་བསམ་གྱིས་མི་ཁྱབ་པ་མཛད་དོ། །
དེ་ནས་ཚ་བ་སྒང་། ཀ་ན་བྲག ཏོམ་པར་རྣམས་སུ་བྱོན་ཏེ་འགྲོ་དོན་
རྒྱ་ཆེན་པོ་མཛད། ཀ་ན་དང་རྡོ་རྗེ་དེལ་དཀར་གཉིས་སུ་མ་ཎིའི་བུམ་བསྒྲུབ་
རེ་བཙུགས། དེ་ནས་སྨར་ཁམས་ལེ་སྨད་ལ་བྱོན། དྲུང་དབོན་པ། སྤང་
འོད་ཟེར་བླ་མ། ཤར་ཁའི་བླ་མ་དཔལ་ལྡན་པ་སོགས། བླ་མ་དགེ་བའི་
བཤེས་གཉེན་དགེ་འདུན། སྐྱེ་བོའི་ཚོགས་དང་བཅས་པ་ཁྲི་ཕྲག་མང་པོ་་
འདུས་ཤིང་འབུལ་ནོད་རྒྱུ་ཆེན་པོ་བསྒྲུབས་པ་ལ། སོ་སོའི་ཐུགས་བཞེད་དང་
437



མཐུན་པ་ལྟར་ཆོས་དང་ཟང་ ཟིང་གི་སྦྱིན་པ་རྒྱ་ཆེན་པོས་ཚིམ་པར་མཛད།
ཁྱད་པར་དུ་སྤང་འོད་ཟེར་བླ་མས་ལོ་དུ་མར་དགེ་འདུན་མང་པོས་བསྒྲུབས་ཤིང་
ངོ་མཚར་བའི་བསྒྲུབ་ལྟས་ཅན་མ་ཎིའི་བུམ་བསྒྲུབ་རྣམས་ཕུལ་ནས། འདི་
རྣམས་ཀྱི་བདག་པོ་གཞན་གྱིས་མི་འོངས་པས། དྲུང་ནས་མཛད་པར་ཞུ་ཞེས་
གསོལ་བ་བཏབ། དེ་བསྐོར་དུ་འབུལ་ནོད་བྱུང་བའི་ཕྱག་རྫས་ཐམས་ཅད།
བུམ་བསྒྲུབ་ཀྱི་རྟེན་དུ་ཕུལ། དེ་ནས་ཕ་ར་དགོན། འབའ་ཐང་། སྤང་རི་
རྣམས་སུ་བྱོན་ནས། བླ་མ། དགེ་འདུན། མི་དཔོན། སྐྱེ་བོའི་ཚོགས་
དང་བཅས་པ་རྣམས་ཀྱིས་འབུལ་བ། བསྙེན་བཀུར་བསུ་སྐྱེལ་དཔག་ཏུ་མེད་
པར་བྱས་ཤིང༌། ཁྱད་པར་དུ་ས་དམར་སྟོང་དཔོན་གྱིས། གླང་མདོའི་སྡེ་ལྷ་
ཁང་། ཞིང་གཞིས་དཔོན་པོ་དང་བཅས་པ་ཕུལ། དེ་ནས་ཀཾ་པོ་གནས་ནང་།
ཤར་ཀོལ་ཏི། སེ་རོག་དགོན། ཁེད་སེལ་མདོ། ཡོན་པོ། ཡང་སྟེང་།
སྤང་ཕུག་རྣམས་སུ་བྱོན། འགྲོ་དོན་དང་འབུལ་ཞབས་སོགས་མཐའ་ཡས།
ཀོལ་ཏི་ལྷ་ཁང་གི་མར་མེ་ལ་གནང་། གཞན་ཕལ་ཆེར་མ་ཎིའི་ཡོན་ལ་གནང་།
སྦང་ཕུག་ཏུ་དབྱར་བཞུགས་མཛད་པའི་སྐབས་ ཤིག་འཇམ་དབྱངས་ཞལ་་་་་
གཟིགས་ཏེ་བསྟོད་པའང་མཛད།
དེ་ནས་ལ་སྟོད་དགོན་དང་། པར་ཕྱི་ལ་བྱོན་པའི་འབུལ་བ་ཕལ་ཆེར།
སྦང་ཕུག་གི་མར་མེ་དང་ཞིག་གསོས་ལ་བཞག དེ་ནས་ལེ་ཐང་དང་ཁྲོམ་གྱི་སྤྱི་
ཐོག་རྣམས་སུ་བྱོན་པའི་ཚེ་འབུལ་བ་དང་ཞབས་ཏོག་མཐའ་ཡས་ཤིང་འགྲོ་དོན་
དཔག་མེད་མཛད། དེ་ནས་འབོམ་ཆེ་ཆུང་གི་དགོན་པ་ཕལ་ཆེ་བར་བྱོན།
བེ་ལེབ་ ཏུ་ དགོན་ པ་ གསར་ པ་ འདེབས་ པའི་ ས་ གཞི་ ལ་ རབ་ གནས་ མཛད།
དགོན་གསར་གྱི་མིང་རིན་ཆེན་གླིང་དུ་བཏགས། དགོན་རྐྱེན་དང་ཕྱག་རྗེས་
མང་དུ་བཞག རོང་བཙན་ཁ་བ་དཀར་པོ་གཟིགས་པའི་ཕྱིར་རི་ལྟས་ལ་བྱོན་
པར་ཀུན་གྱིས་མཐུན་སྣང་དུ་གྲུབ་པར་འཇའི་གུར་ཕུབ་འོད་དཀར་པོ་ཕྱོགས་
438



བཞིར་འཕྲོ་བ་བྱུང༌། འབོ་དེ་དགོན་དུ་དྲུང་ནས་ཆོས་ཁྲི་ཁར་བཞུགས་པའི་ཚེ།
རོང་བཙན་ཁ་བ་དཀར་པོའི་རི་ལ་ལོ་བཅུ་གཉིས་བསྒོམ་པའི་སྒོམ་ཆེན་ཞིག་གིས་
འཕགས་པ་སྤྱན་རས་གཟིགས་དབང་ཕྱུག་གི་སྐུར་མཐོང་། དེས་གཞན་ལ་
བསྟན་ཡང་མ་མཐོང་བ་བྱུང་། དེར་འབོམ་མཚོ་ཕྱུག་མོ་ལ་གཟིགས་སུ་བྱོན་ཏེ་
མཚོ་འགྲམ་དུ་བཞུགས་ པའི་ཚེ། འཇམ་པའི་དབྱངས་ཞལ་གཟིགས་ཤིང་།
སྐུ་འཁོར་རྣམས་ཀྱིས་ཀྱང་འཇའི་ཕུང་པོ་ཆེན་པོ་འོད་ཟེར་འཕྲོ་བ་མཐོང་བ་ལ།
དྲུང་གི་ཞལ་ནས་འཇའ་འོད་མཐོང་བའང་དགའ་མོ་ཡིན་གསུངས་ཤིང་འཇམ་
དབྱངས་ ཀྱི་ བསྟོད་ པའང་ མཛད། དེ་ནས་ཚུར་ ཤལ་ འགུ། རབ་ སྒང་།
དར་རྩེ་མདོ་བར་དུ་བྱོན་འབུལ་བ་ཞབས་ཏོག་ཕུན་སུམ་ཚོགས་པ་དང་། དགེ་
བའི་བཤེས་གཉེན་མང་པོ་ལ་རང་རང་གི་ཐུགས་བཞེད་དང་མཐུན་པའི་ཆོས་ཀྱི་
འཁོར་ལོ་བསྐོར་བར་མཛད་དོ། །
དར་རྩེ་མདོར་ཇའི་འབུལ་མང་པོ་བྱུང་བ་རྣམས་རབ་སྒང་གི་དགེ་བཤེས་
རྣམས་ལ་གནང་། - ཡར་ལན་འབོམ་ཉག་ཐང་དུ་བྱོན་པའི་ཚེ་ལྷ་མི་ཀུན་གྱིས་
བཀུར་སྟི་འབུལ་ནོད་ཆེན་པོ་བྱས་ཤིང་། སངས་རྒྱས་ཀྱི་བསྟན་པ་རིན་པོ་ཆེ་
ཉི་མ་ཤར་བ་ལྟར་གསལ་བའི་ཚེ། བདུད་དང་མུ་སྟེགས་བྱེད་ཀྱི་དཔུང་གཉེན་
འགའ་ཞིག་ཕྲག་དོག་གིས་རྒྱུད་དཀྲུགས་ཏེ། སྒར་ནང་དུ་སེར་རྟ་བསྐྱལ་ཞིང་།
མགོ་འཁོར་དུ་རེ་བའི་བླུན་པོ་རྣམས་ཀྱི་མདུན་དུ་ཁ་པོ་བཏོན་ཅིང་བསམ་ངན་
སྦྱོར་རྩུབ་ལ་ཞུགས་པ་ན་མ་རབས་རྣམས་ཡོད་སར། སེར་བ་ཅོ་གའི་སྒོང་ང་
ཙམ་ཉི་མ་ཕྱེད་སྐད་ཅིག་ལ་བབ་པོ། སྒར་གྱི་མཐར་ཡང་རེ་ཟུང་བྱུང་བ་ལ།
ཆོས་རྗེའི་དྲུང་ནས་གཟིགས་སྟངས་དང་། ཕྱག་མཛུབ་གཏད་ཙམ་གྱིས་སླར་
ལོག་པར་གྱུར། འབོམ་ཉག་གི་རྒྱབ་ཏུ་དྲུང་ནས་ཆོས་ཁྲིའི་ཁར་བཞུགས་པ་དེ།
ཉག་རོང་བ་ཡེ་ཤེས་དཔལ་གྱིས་ཡེ་ཤེས་མགོན་པོ་ཕྱག་དྲུག་པ་གཟི་བརྗིད་དང་
ལྡན་པ་ཞིག་ཏུ་མཐོང་། རྩེ་ན་ཡོད་པའི་གྲོགས་པོ་རྣམས་ལ་བསྟན་ཡང་མ་
439



མཐོང་ནས། ཁྱེད་རྣམས་ལ་མིག་མེད་པ་འདྲ་ཟེར་ཞིང་གད་མོ་དགོད་ཀྱིན་
གདའ། དེ་ནས་ཏྲེའི་ཡུལ་ལ་བྱོན། ཁུ་དོ་རས་པའི་ལྷ་ཁང་གི་རབ་གནས་
མཛད། ཐང་བརྒྱད་རེ་འཇམ་དབུ་འཇམ་ལ་བྱོན། དད་ལྡན་གྱི་གདུལ་བྱ་
ཁྲི་ཕྲག་མང་པོ་རིམ་པ་ལྟར་འཚོགས། ཆོས་དང་ཟང་ཟིང་གི་སྦྱིན་པས་ཚིམ་
པར་མཛད། རྒྱ་ནག་ནས་ན་བཟའ་དང་གོས་དར་མང་པོ་བསྐུར་ནས་གདན་
འདྲེན་དབུ་འཇམ་དུ་སླེབས་ཏེ་ཞལ་གྱིས་མ་བཞེས། དེ་ནས་ས་སྟོད་ལ་བྱོན།
ཨ་གཉན་དམ་པའི་དབོན་པོ་དང་། བླ་མ་དགེ་འདུན་སྐྱེ་བོའི་ཚོགས་དང་
བཅས་པ་རྣམས་ཀྱང་ཆོས་ཀྱི་སྦྱིན་པས་ཚིམ་པར་མཛད་དེ། ཕུན་སུམ་ཚོགས་
པའི་འབུལ་བ་ཞབས་ཏོག་བྱས་སོ། །དེ་ནས་སྐེ་རགས་བྲག་རྩེར་རང་བྱོན་སྒྲོལ་
མ་མཇལ་དུ་བྱོན། འཕགས་མ་སྒྲོལ་མ་སངས་རྒྱས་བྱང་སེམས་སྤྲིན་གྱི་ཕུང་པོ་
ལྟ་བུའི་དབུས་ན་བཞུགས་པ་ཞལ་གཟིགས་ནས་བསྟོད་པ་ཡང་མཛད། དེ་
ནས་བྱོན་ཏེ་རེ་རྒྱབ་ཉི་ཕུག་སྟེང་ཆེན་དུ་ཕེབས་ནས་བཞུགས་པའི་དུས་རེ་ཞིག་
གི་ཚེ། མགུལ་ཆམ་ཐུ་མོ་ཞིག་བསྣུན་པ་ལ། ཆོས་རྗེའི་ཞལ་ནས་ཁྱེད་རྣམས་
ཀྱིས་གཉིད་མ་དཀྲོག་ངས་རྨི་ལམ་ཞིག་བཟུང་ནས་ནད་འདི་ཕན་པར་བྱའོ་
གསུངས་ནས་གཟིམས། མནལ་སད་མ་ཐག་བསྐྲུན་ཡང་དྭངས་འདུག་པས།
གུའི་གུང་པས། དེ་བར་ལ་བསྟུན་དྭངས་གདའ་བ་ཇི་ལྟར་མཛད་པ་ལགས་
ཞུས་པས། ངས་ཁྱུང་ཞིག་ཏུ་བྱས་ནས་བར་གཅོད རྩོམ་པའི་གདོན་ཕྲན་འདྲ་
འདུག་པ་རྣམས་གཤོག་ལྕག་གིས་བདས་པས། བ་དན་རི་རྩེའི་རི་འདི་ཡང་ན་
བུན་ཆུང་ངུ་རླུང་གིས་དེད་པ་འདྲ་བར་སོང་སྙམ་པ་ཞིག་བྱུང་ཙམ་ན། ནད་
དེ་ཡང་དྲག་འདུག་གསུངས། ཡང་གནས་དེ་ཉིད་དུ། བཅོམ་ལྡན་འདས་
ཐུབ་པའི་དབང་པོ། རྒྱལ་སྲས་ནམ་མཁའི་སྙིང་པོ་དང༌། ལྷ་མོ་དབྱངས་
ཅན་མ་འཁོར་དང་བཅས་པ་རྣམས་སྐབས་སྐབས་སུ་ཞལ་གཟིགས་ཏེ། དེ་
དང་དེའི་བསྟོད་པ་ཡང་མཛད། གནས་དེར་རྣམ་རིག་དབུ་མའི་དོན་ཇི་ལྟ་
440



བར་ཐུགས་ལ་ཤར་ནས་ཐེག་བསྡུས་ཀྱི་ས་བཅད་མཛད། ཡང་དུས་ཅིག་གི་ཚེ།
མགུལ་ཆམ་བསྙུན་ པ་ སོགས་ གོང་དང་འདྲ་ བ་ལ་ཇི་ལྟར་མཛད་ཞུས་པས།
ཆོས་རྗེའི་ཞལ་ནས། ངེད་པོ་ཏ་ལར་ཕྱིན་འཕགས་པ་སྤྱན་རས་ གཟིགས་་
དབང་སྐུ་མདོག་སྔོན་པོ། སངས་རྒྱས་བྱང་སེམས་སྤྲིན་གྱི་ཕུང་པོ་ལྟ་བུའི་
དབུས་ན་བཞུགས་པ། ཕྱག་ན་བུམ་པ་བསྣམས་པ་ཞིག་དང་མཇལ། འདི་
ལ་འཐུངས་ཤིག་གསུངས་ནས་བུམ་པ་ལ་མཆུ་གཏད་དེ་འཐུངས་པས་ཞིམ་པོ་
གཅིག་གིས་ཁ་ངོམས་པ་འདྲ་བ་ཞིག་བྱུང་། གཉིད་སད་པ་དང་ནད་ཀྱང་དྲག་
འདུག་གསུངས། དེར་ཀོང་པོ་སོགས་ཀྱི་གདན་འདྲེན་པ་མང་དུ་སླེབས་པ་
དང༌། འཕན་ཆེན་ཀར་མ་ན་བཞུགས་པ་གདན་དྲངས་ནས་རེ་རྒྱབ་ ཏུ་་་་
བཞུགས། དྲུང་ནས་རྫ་དགོན་ལ་བྱོན། ནང་པ་རིན་རྒྱལ་སོགས་རོང་པོའི་
དགོན་པ་མི་སྡེ་དང་གུང་དུ་གྲགས་དབང་སོགས་ཀྱིས་གདན་དྲངས་ནས་དཔལ་
འབར་དུ་བྱོན། གུའི་ཁྲི་པས་གཙོ་མཛད། མཚུར་ཕུའི་གདན་འདྲེན་པ་
རྣམས་ཀྱང་དེར་ཕེབས་སོ། ། དེ་ནས་རྗོད་ལ་བྱོན་ནས་འཕན་ཆེན་གདན་
འདྲེན་པ་ ལ་ བཏང་། ཨ་ ལ་ ལ་ བྱོན། ཀོང་པོ་ བྲག་ གསུམ་ ཕུར་ ཕེབས།
ནགས་ཕུ་དང་ཞོ་ཁ་རྣམས་སུ་བྱོན། འཕན་ཆེན་ཞོ་ཁ་ལྷ་ཁང་དུ་བཞུགས་སུ་
བཅུག དེ་ནས་ཀོང་རལ་གསུམ་གྱི་ཉོང་ཀོང་ལ་བྱོན། བྲག་ཕྱིར་ཡོན་བདག་
འཛོམ་དར་གྱིས་རྟ་བརྒྱ་འབུལ་བྱས། འོ་ཐང་དུ་ཡོན་བདག་སྔོན་པོས་རྟའི་
བརྒྱ་འབུལ་བྱས། ལྟ་བར་རྒྱལ་འཛིང་དུ་ཡོན་བདག་བློ་བདེས་རྟའི་བརྒྱ་་་
འབུལ་དང་སྟོན་མོ་ཆེན་པོ་བྱས། ཀོང་རལ་གསུམ་དུ་མི་སྡེ་ཁྲི་ ལྷག་ཙམ་་་་
འཚོགས་པའི་ནང་དུ། ཨ་དཔལ་ཞེས་པས་ཞུ་བ་ཕུལ་བ་ལ། དྲུང་རིན་པོ་ཆེ་
པ་གཙང་ཆབ་འདི་སྔར་ཆབ་ནག་གི་རི་འཁྲིས་ཕ་གི་ལ་འགྲོ་བ་ལ། ད་ནི་ཆུ་
ཆེན་ཚུར་འགྱུར་ནས། ངེད་རྒྱལ་འཛིང་པའི་ཞིང་མང་རབ་ཁྱེར། གྲོང་གི་
རྩ་བར་སླེབས་ནས་བྱུང་བ་ལ། གྲོང་བ་སྤྱིས་རྡོ་མཁར་ཆེན་པོ་ཞིག་ཉོས་ནས་
441



རགས་བྱས་ པ་ལའང་ཕན་པ་མ་བྱུང༌། ཡུལ་སྤོ་བ་ལ་ཐུག ད་ལགས་ན་
གཙང་ཆབ་ཆེན་པོ་འདི་སྔར་གྱི་ཤུལ་ཕ་གི་ལ་བསྒྱུར་བ་ཞུ་ཞེས་པའི་ཞུ་བ་ཕུལ།
དྲུང་ནས་བདེན་པ་བདར་ཞིང་བཀྲ་ཤིས་བརྗོད་པས། གཙང་ཆེན་ཕྱིར་ལོག་
ནས་སྔར་མལ་ལ་སོང་བས། མི་ཐམས་ཅད་ཤིན་ཏུ་དད་པར་གྱུར། །
དེ་ནས་ལྐོག་འཕྲེང་དུ་བྱོན་ཏེ་ཉི་ ཤར་མཐོན་པོ་ལ། དབེན་གནས་་་
བཏབ་ནས་བཞུགས་པའི་དུས་གཅིག་གི་ཚེ། སྤྱན་རས་གཟིགས་དབང་ཕྱུག་
ཞལ་གཟིགས་ནས། དེའི་བསྟོད་པ་རྐང་པ་བརྒྱ་པ། རྗེས་སུ་བསྔགས་པ་
དང་བཅས་པ་ཞེས་པ་མཛད་དོ། ། དེ་ནས་རྒྱལ་རྩེ་རྡུ་མ། ཆབ་དཀར་ནག
རོང་ཀླུ་ནང་དུ་བྱོན་ཏེ་སྐྱེ་འགྲོ་དཔག་ཏུ་མེད་པ་བདེ་འགྲོའི་ལམ་ལ་བཀོད་པར་
མཛད། ཡང་རྒྱལ་འཛིང་དུ། ར་མིག་འཛོམ་པ་བྱ་བས་རྟའི་བརྒྱ་འབུལ་
དང་སྟོན་མོ་ཆེན་པོ་བྱས། དེ་ནས་གླང་མ་ལུང་གི་མདར། དྲུང་གི་ཞལ་ནས།
མདངས་སྤྱན་རས་གཟིགས་དང་མཇལ་བ་ཤིན་ཏུ་གསལ་བར་རྨིས་གསུངས།
གླང་ མ་ ཕུར་ དབེན་ གནས་ ཤིག་འདེབས་ པའི་ ས་ གཞི་ ཞབས་ ཀྱིས་ བཅགས།
དེ་ནས་སུམ་མཁར། གྲ་བཅོས་ཟིང་གསུམ། ཕྲགས་ཡུལ་སོགས་མཆི་མ་ཡུལ།
ཆབ་དཀར་ནག་དང་། ཙ་རི་བམ་རམ་དང་། ལ་རྒྱབ་དང་། གཅོམ་ཕུ་
ལུང་ རྣམས་ སུ་ བྱོན། གཅོམ་ ཕུ་ལུང་དུ་དགུན་ བཞུགས་ མཛད་ པའི་ སར།
ཟང་ཟང་ནེལ་རིང་པའི་རིན་པོ་ཆེ་དཔོན་སློབ་ལ་སོགས་ཕྱོགས་ཕྱོགས་ནས་དགེ་
བའི་བཤེས་གཉེན་མང་པོ་མཇལ་དུ་བྱུང་ཞིང་། ནེལ་རིང་པས། ཁ་ཆེ་གུར་
གུམ་གྱིས་བཙོས་པའི་ཁྱད་རས་ཀྱི་ན་བཟའ་དང་། གུར་གུམ་ཞོ་བརྒྱ་སོགས་
འབུལ་ནོད་དཔག་ཏུ་མེད་པ་མཛད་དེ། ནཱ་རོ་ཆོས་དྲུག་ལ་སོགས་ཆོས་མང་དུ་
གསན་ཞིང་། མན་ངག་ཐམས་ཅད་ཉམས་ཁྲིད་དུ་བསྐྱངས། གནས་འདིར་
ཆོས་གསུང་འཕྲོ་ཞིག་ལ་སྤྱན་ནམ་མཁའ་ལ་ཅེར་གྱིས་གཟིགས་ནས། འོ་སྒོམ་
ཆེན་པ་མང་པོ་དེ་ཞལ་སྐྱེམས་མི་མང་པོའི་ཇ་ཞིག་སྐོལ་གྲབས་ཀྱིས་གསུངས་པ་
442



ལ་དགོངས་ཇ་ཁ་ཙམ་ལ་འབྲི་གུང་པའི་སྒོམ་ཆེན་བྱ་ར་ཁ་པ་བྱ་བས་དབུ་མཛད་
བརྒྱད་ཅུ་ཙམ་ཞིག་སླེབས། །དེ་སོགས་རྟག་ཏུ་མངོན་པར་ཤེས་པ་རྒྱ་ཆེན་པོས་
ལུང་སྟོན་པར་མཛད་ཀྱང་ཕལ་གྱིས་དེ་ལྟར་མི་ངེས། དེ་ནས་བམ་རམ་ལ་བྱོན་
ཏེ། དྲུང་པ་དང་། ཟང་ཟང་པ་དང་བཅས་པའི་དཔོན་སློབ་ཐམས་ཅད་ཙཱ་
རིའི་ གནས་ཕྱི་ནང་ ཐམས་ ཅད་ དུ་ བྱོན་ པའི་ཚེ། ཕག་ མོ་ དབུ་ བཅད་ མ།
ཙཎྜི་ཀཱ། པད་ཕུག གཡུ་མཚོ་རྣམས་སུ། བླ་མ་ཡི་དམ་མཁའ་འགྲོ་ཆོས་
སྐྱོང་དཔག་ཏུ་མེད་པ་ཞལ་གཟིགས་པའི་རྣམ་འགྱུར་གྱིས་དགྱེས་ཚོར་མཛད་
ཅིང་། སྐུ་འཁོར་ཕལ་པ་རྣམས་ཀྱིས་ཀྱང་འཇའ་དང་འོད་ཀྱི་ཕུང་པོ་ལ་སོགས་
པ་ངོ་མཚར་བའི་ལྟས་མང་པོ་མཐུན་སྣང་དུ་གྲུབ་པ་བྱུང༌། དེར་དྲུང་གི་ཞལ་
ནས། དཔལ་རང་བྱོན་གྱི་མཆོད་རྟེན་གྱི་ཉེ་འཁོར་གྱི་ཕྱོགས་མཚམས་སུ་དུར་
ཁྲོད་ཀྱི་གླིང་ཤིན་ཏུ་མང་ན་ཡང་གསར་དུ་ཞལ་ཕྱེ་བ་ལ། བམ་ཆེན་དུར་ཁྲོད།
བདུད་རབ་ཏུ་བཅོམ་པའི་དུར་ཁྲོད་ཆེན་པོ་འཁོར་ཕྲན་དང་བཅས་པ། བྱ་
གདོང་མའི་དུར་ཁྲོད་འཁོར་ཕྲན་དང་བཅས་པ། གཟི་བྱིན་མི་བཟད་པ་རབ་
ཏུ་འབར་བའི་དུར་ཁྲོད་ཀྱི་གླིང་ཆེན་པོ་འཁོར་ཕྲན་དང་བཅས་པ། དུར་ཁྲོད་
ཆེན་པོ་འབར་བའི་ཕྲེང་བའི་གླིང་ཆེན་པོ་འཁོར་ཕྲན་དང་བཅས་པ། ཧེ་རུ་ཀ་
རྣམ་པར་བཤད་པའི་དུར་ཁྲོད་ཀྱི་གླིང་ཆེན་པོ་འཁོར་ཕྲན་དང་བཅས་པ། མ་
མོ་རབ་ཏུ་ཁྲོས་པའི་དུར་ཁྲོད་ཀྱི་གླིང་ཆེན་པོ་འཁོར་ཕྲན་དང་བཅས་པ། དྲག་
པོ་རབ་ཏུ་ཁྲོས་པའི་སྒྲ་སྒྲོགས་ཀྱི་དུར་ཁྲོད་ཆེན་པོའི་གླིང་ཕྲན་འཁོར་དང་བཅས་
པ་རྣམས་ཞལ་ཕྱེ་བ་ཡིན་གསུངས། དེའི་ཚེ་ན་དཀྱིལ་འཁོར་ཆེན་པོ་རང་རང་
གི་ལྷའི་གྲངས་དང་བཅས་པ་རྟ་བབས་སྒོ་ཁྱུད་ཕྱི་རོལ་ཏུ་དུར་ཁྲོད་ཀྱི་རྣམ་པ་
རྣམས་སྐུ་འཁོར་ཕལ་པ་རྣམས་ཀྱིས་ཀྱང་། རྡོ་ལ་རང་བྱོན་དུ་གསལ་བར་
མཐོང་ཞིང་། ཆོས་རྗེའི་དྲུང་ནས་ཡི་དམ་གྱི་དཀྱིལ་འཁོར་དངོས་སུ་གསལ་
པོར་ཞལ་གཟིགས་པར་སྣང་ན་ཡང་། དགྱེས་པའི་རྣམ་འགྱུར་ཙམ་མིན་པ་
443



ཞལ་གྱིས་མི་བཞེས། དེར་དཔོན་སློབ་ཀུན་གླང་གོང་ལ་བྱོན་ཏེ། རིན་པོ་ཆེ་
ནེལ་རིང་པ་དཔོན་སློབ་དབུས་གཙང་ལ་བྱོན་ནོ། །
དེ་ནས་ཡང་ཟླ་བ་བདུན་པ་ལ། ཆོས་རྗེའི་དྲུང་ནས་གནས་ནང་ལ་བྱོན་
དུས་རྐྱེན་ངན་པའི་དབང་གིས། གཏིང་ཟབ་ཕུག་ཏུ་སྔར་ཡོད་པའི་ཆུ་དེ་སྐམ་
འདུག་པ་ལ། དྲུང་ནས་གཏོར་མ་དང་བཀའ་བསྒོ་མཛད་པས་དེ་མ་ཐག་ཏུ་ཆུ་
དེ་སྔར་བས་བཟང་བ་བྱུང༌། དེ་ནས་སྒམ་པོ་ལྷ་རྗེ་ལ་བྱོན་ཏེ་མཆོད་རྟེན་ཆེ་
ཤོས་ཁང་པ་ཙམ། ཆུང་བ་ཁྲུ་ཚད་ཡན་རྡོ་ལ་རང་བྱོན་དུ་བྱོན་པ་ཚན་པོ་ཆེ་
དང་། གཞན་ཡང་རང་བྱོན་མང་པོ་ཞལ་གཟིགས་པའི་ཚེ། དྲུང་གི་ཞལ་
ནས། རང་བྱོན་འདི་རྣམས་ཤིན་ཏུ་དོད་པོ་ཡང་འདུག་མོད། དེ་དང་་་
མཐུན་པའི་བྱིན་རླབས་ཀྱི་ལྟས་ཀྱང་འདུག ཙཱ་རི་གསར་རྙིང་གཉིས་རྡོ་རྗེའི་རྭ་
གཡས་གཡོན་ཡིན་ཞིང་། སྒམ་པོ་ལྷ་རྗེ་འདི་རྡོ་རྗེའི་ལྟེ་བ་ཡིན་གསུངས་སོ། །
དེ་ནས་ཉང་པོ་ལ་བྱོན། ཉང་པོའི་ས་ཆར། སི་ཏུ་ཀུན་སྤངས་པ་དང༌།
སྒོམ་པ་སྐུ་མཆེད་ཀྱིས་ཐོག་དྲངས་པའི་མི་ཆེན། དགེ་འདུན། སྐྱེ་བོའི་
ཚོགས་དང་བཅས་པ་མང་པོ་ལ། བཞེད་དགོངས་དང་མཐུན་པའི་ཟབ་ཅིང་
རྒྱ་ཆེ་བའི་ཆོས་ཀྱི་འཁོར་ལོ་བསྐོར་ཏེ་རྒྱལ་བའི་བསྟན་པ་རིན་པོ་ཆེ་ལ་ཕུ་དུད་དུ་
མཛད་དོ། །
དེ་ནས་སྙེ་བོ་ལ་གདན་དྲངས། ཚུར་ཀོང་པོ་རུ་བྱོན། ཀོང་ཡུལ་བྲེ་སྣ་
རུ། རྩེ་བླ་སྒང་ཞེས་པའི་དགོན་པ་བཏབ་པར་མཛད། དེ་དུས་སུ་གཟིམས་
ཁང་གི་མདུན་བླ་ཡེལ་དུ་ཁམས་པའི་ཆས་བྱས་པའི་རྟ་པ་མང་པོ་ཁྲིགས་སེ་གང་
འདུག་པ། ཆབ་ནག་པ་དང་། ཀར་མ་གྱང་རལ་བ་སོགས་མང་པོས་མཐོང་
འདུག དེ་དང་མཉམ་དུ་བུད་མེད་གཅིག་ལ་བབ་སྟེ། ངེད་ཁམས་སྟོད་ཀྱི་ལེ་
ཡན་ཆད་ཀྱི་གཞི་བདག་ཡིན། ཆོས་རྗེ་བ་གདན་འདྲེན་དུ་འོངས་པ་ཡིན་ཟེར་
བ་བྱུང་འདུག དེར་རབ་འབྱམས་དབུ་མའི་གཞུང་ལུགས་ཀྱི་སྙིང་པོ་བསྡུས་པ་
444



མུ་བཞི་སྐྱེ་འགོག་གི་རིགས་པ་མདོར་བྱས་པ་ཞེས་ པའི་ བསྟན་བཅོས་མཛད།
རྣམ་ཐོས་ཚལ་ནས་རྟོགས་ལྡན་མཚོ་དཀར་བ་དང༌། མི་ཉག་སེང་གེ་རྒྱལ་
མཚན་གཉིས་རྩེ་བླ་སྒང་དུ་འོངས་པ་ཉང་ཆུས་ཁྱེར་བ་ལ། ཚུ་རི་ནས་དྲུང་
གིས་གཟིགས་ནས། ཕྱག་མཁར་དེ་ཆུ་ལ་གཏད་ཅིང་ཤིབ་ཤིབ་གཅིག་མཛད་
མ་ཐག་ཆུ་རླབས་ཀྱིས་ཚུར་འཕེན་པ་བྱུང༌། དེ་ནས་རྒྱ་ར་མ་རུ་བྱོན་པའི་དུས།
ཀོང་པོའི་ཆས་བྱས་པའི་རྟ་པ་མང་པོ་ཞིག དྲུང་དུ་ཆོས་ཞུ་ཡིན་འདུག་པ་
རྟོགས་ལྡན་མཚོ་དཀར་བས་མཐོང་། ཁོང་རྣམས་སོང་བ་དང་། དེ་རྣམས་
ཀོང་པོའི་གཞི་བདག་འདྲ་ཡིན་པ་ལགས་སམ་ཞུས་པས། དེ་ཡིན་ཁྱོད་ལ་རིག་
པ་དྭངས་པོ་བྱུང་འདུག་གསུངས། དེ་ནས་སྤོ་བོ་ལ་བྱོན་པའི་ལམ་ཀ་བྲེ་མོ་གྲུ་
སོ་བྱ་བའི་ཆུ་ཆེན་པོ་ལ་ཟམ་པ་བཙུགས་པའི་ཚེ། ས་ཆེན་པོ་རབ་ཏུ་གཡོས།
འཇའ་འོད་དང་དཔག་པར་མི་ནུས་པའི་སྒྲ་སྐད་ལ་སོགས་པ་བྱུང་ངོ༌། ། དེའི་
ཚེ་གཉུག་མར་གནས་པའི་གྲུ་པ་དེས། ཟམ་པ་བཙུགས་པས་ཁོའི་བཟའ་ལ་
གནོད་ཀྱིས་དོགས་ནས། ཕག་ཏུ་གཤེ་བསྐུར་མང་ཞིག་བྱས་ཡོད་པར་སྣང་
བའི་རྒྱུ་མཚན་གྱིས། ཁོ་རང་གཅིག་པུ་གྲུ་དང་བཅས་པ་རླུང་ལ་སོགས་པའི་
རྐྱེན་གཞན་མེད་པར་ཆུས་དྲག་ཏུ་ཁྱེར་བའི་ཚེ། རྦ་དྲག་པོའི་ཀློང་ལ་ཐུག་ལ་
ཁད་པ་ན། ཆོས་རྗེའི་དྲུང་ནས་གཟིགས་པའི་ཚེ། རྗེ་བཙུན་སྒྲོལ་མས་མི་
འདི་ཆུའི་འཇིགས་པ་ལས་བསྐྱབ་ཏུ་གསོལ། ཞེས་གསོལ་བ་བཏབ་པའི་མོད་
ལ། སེམས་ལྡན་གྱི་སེམས་ཅན་ལ་མཛའ་བཤེས་ཀྱིས་སྐད་བཏང་བ་བཞིན་དུ།
སེམས་མེད་ཀྱི་གྲུ་དེ་སླར་ལོག་ནས་མི་དེ་བདེ་བར་ཆུའི་ངོགས་སུ་ཕྱིན་པར་གྱུར་
ཏོ། ། དེ་ནས་ཀློ་ལམ་དཀར་ནག་བྱ་བའི་ལམ་འཕྲང་དམ་པོར། མཛོ་རྟ་ཁྱུ་
དེད་བྱས་ནས་བྱོན་ཡང་། བོ་ཆག་གཡངས་གསུམ་གང་ཡང་མེད་པར་སྤོ་བོར་
སླེབས་པ་ནི། ཆོས་རྗེའི་གྲུབ་རྟགས་ཡང་དག་པར་འདུག་ནའང་། ཐམས་
ཅད་ངོ་མཚར་དུ་གྱུར་པའི་གཏམ་གླེང་བའི་སྐབས་སུ། ཆོས་རྗེའི་ཞལ་ནས།
445



དེ་ནི་གཞི་བདག་བཟང་བའི་དྲིན་ཡིན་གསུངས་པར་གདའ། ལམ་དེ་ནི་ཀོང་
པོ་ལ་སོགས་པའི་རོང་མི་རྣམས་འགྲིམ་ཡང་། མི་རྐྱང་རྣམས་ཀྱང་ཡིད་མ་
ཡེངས་པར་འགྲོ་དགོས་པའི་ས་ཡིན། འཕྲང་སྒྲོལ་མ་ཐག་ཆོས་རྗེའི་དྲུང་ནས་
མགུར་མ་འདི་ སྐད་གསུངས། ཆོས་ ཐེག་ པ་བླ་མེད་ གསང་ སྔགས་ལ། །
ཐབས་དམ་ཚིག་སྡོམ་པ་རྟེན་འབྲེལ་ཚོགས། །གནད་ཕྱི་ནང་གསང་བའི་རྣལ་
འབྱོར་ཚུལ། །དོན་ཅུང་ཟད་ཀྱང་འདའ་བར་དཀའ་བ་ཡི། །ལམ་འཕྲང་
འགག་དམ་ཡང་ཉེ་བའི་གསང་། །ཡིད་མ་ཡེངས་དྲན་པའི་རྒྱུན་བརྟེན་་་་་
ཅིང་། །ཐབས་རྟེན་འབྲེལ་གྱི་གནད་ལ་མ་རྨོངས་ན། །དུས་རིང་པོར་མི་
ཐོགས་བདེ་བར་ཕྱིན། །དཔེ་ཇི་ལྟར་བགྲོད་པའི་ལམ་འདི་བཞིན། །ཞེས་
གསུངས། དེ་ནས་སྤོ་བོ་ཡེ་གོང་གི་ཕུའི་རྨ་བསྐུང་ལུང་ཞེས་བྱ་བའི་གནས་ཆེན་
ངོ་མཚར་ཅན་གྱི་གནས་སྒོ་ཕྱེས། དེའི་ཚེ་ཡོན་བདག་ལྐུགས་ལྐུགས་ན་རེ།
སྔར་ཆོས་རྗེ་རང་བྱུང་རྡོ་རྗེའི་ཞལ་ནས། འདིར་གནས་ཁྱད་འཕགས་ཤིག་
ཡོད་པའི་སྒོ་འབྱེད་པ་ལ་ང་རང་སླེབ་འོང་བ་ཡིན་གསུངས་པའི་ཚིག་དེ། ད་
དོན་ཐོག་ཏུ་ཕེབས་འདུག་ཅེས་གླེང་བར་གདའ། དེ་ནས་སྤོ་བོ་ཕུ་ལུང་དགོན་
པའི་རིན་པོ་ཆེ་དགེ་འདུན་གྱི་ཚོགས་དང་བཅས་པས་གདན་དྲངས་ཏེ་དེར་བྱོན།
དགེ་འདུན་སྐྱེ་བོའི་ཚོགས་དང་བཅས་པ་སྨིན་གྲོལ་ལ་འགོད་པར་མཛད་དོ། །
རྒྱལ་འབུམ་གྱིས་ལྡོང་ཡ་ལྷ་ཁང་འབུལ་བ་སོགས་རྒྱ་རའི་དཔོན་བརྒྱུད་མི་སྡེ་དང་
བཅས་པས་ཞབས་ཏོག་ཕུན་སུམ་ཚོགས་པ་བྱས། དེ་ནས་འགུ་དངར་ལྡེམ་
གསུམ། ཚ་བ་སྒང་སྟོད། མཐར་བཞི་རྣམས་སུ་བྱོན་ཏེ་གདུལ་བྱ་དཔག་ཏུ་
མེད་པ་སྨིན་གྲོལ་གྱི་ལམ་ལ་འགོད་པར་མཛད་དོ། ། །
རྫ་ངོམ་འདུས་པའི་ཆབ་མདོ་ཞེས་པར་མི་གསུམ་གྲུ་ལོག་ནས་ཆུས་ཁྱེར་བ་
གཅིག་གིས། ཆོས་རྗེ་རིན་པོ་ཆེ་ཐུགས་རྗེས་ཟུངས་བྱས་ནས་འོ་དོད་བོས་པས་
དེ་མ་ཐག་ཏུ་ཆུ་དཀྱིལ་གྱི་ཕ་བོང་སྟེང་དུ་ཆགས་ཏེ་ཆུའི་འཇིགས་པ་ལས་ཐར་
446



བར་མཛད་དོ། །དེ་ནས་ཆུ་བར། ལྷ་སྟེང་། གདན་ས་ཆེན་མོ་ཀརྨ་རྣམས་
སུ་བྱོན་ཏེ། རང་རང་གི་ས་ནས་ཟླ་ལམ་ཚུན་ཆད་ཀྱི། བླ་མ། དགེ་བའི་
བཤེས་གཉེན། དགེ་འདུན། མི་ཆེན་ལ་སོགས་དད་ལྡན་གྱི་སྐྱེ་བོ་སྟོང་ཕྲག་
མང་པོ་འདུས་ཤིང་། ལུས་ངག་ཡིད་གསུམ་གུས་པའི་སྒོ་ནས་ཟང་ཟིང་གི་
དངོས་པོ་བརྗོད་ཀྱིས་མི་ལངས་པ་ཕུལ་ཏེ། སོ་སོའི་ཁམས་རིགས་དང་མཐུན་
པའི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་བར་མཛད། ཁྱད་པར་དུ། ཀརྨ་
དགོན་དུ་དགེ་འདུན་གྱི་ཚོགས་དཔག་ཏུ་མེད་པ་འཚོགས་ཤིང་། སྣོད་ལྡན་
རྣམས་ལ་ནཱ་རོ་ཆོས་དྲུག་ལ་སོགས་པའི་ཟབ་ཆོས་རྣམས་དང་། གཞན་ཡང་
གང་ལ་གང་འོས་ཀྱི་ཆོས་ཀྱི་འཁོར་ལོ་དགུན་བཞུགས་དེའི་སྐབས་སུ་བསྐོར་ནས།
ཁྲིད་དང་དགུན་བཞུགས་གྲོལ་བའི་ཉིན་པར། ཚོགས་ཆོས་རྒྱས་པ་ཞིག་་་་་
གསུངས་པའི་རྗེས་སུ། སྡེ་བདག་རྣམས་ཀྱིས་སྡེ་སྐྱོང་ལུགས་དང་། རབ་ཏུ་
བྱུང་བ་རྣམས་ཐོས་བསམ་སྒོམ་གསུམ་མཛད་ཚུལ་དང༌། སྐྱེ་བོ་ཕལ་པ་རྣམས་
ཀྱང་གནས་སྐབས་བདེ་སྐྱིད་སྒྲུབ་པའི་ཐབས་དང༌། ཐ་ན་ལོང་སྤྲང་ཡན་ཆད་
ལ་རང་རང་གི་བྱ་བཞག་འདི་དང་འདི་ལྟ་བུ་བྱེད་དགོས་པ་ཡིན། ཞེས་ཁྲིམས་
གཉིས་ཀྱི་སྒོ་ནས་སྡེ་གཉིས་ཚུལ་བཞིན་དུ་སྐྱོང་བའི་ཐབས་ཞིབ་ལ་རྒྱས་པར་
གསུངས་ཏེ། མཐར་ད་ཁྱེད་དགེ་འདུན་རྣམ་པ་འདིར་བཞུགས་པ་དང་་་་
ཕྱོགས་སུ་འབྱོན་འདོད་ལ་སོགས་གང་མོས་མཛོད་ལ་མི་ལུས་ཐོབ་པ་དོན་ཡོད་
པར་མཛོད། རེ་ཞིག་ཁམས་བཟང་པོ་གྱིས། ངེད་དང་ཡང་མྱུར་པོར་འཕྲད་
པར་བགྱིད་གསུངས་པ་ལ། དགེ་འདུན་རྣམས་དེ་རིང་འདི་འདྲ་བའི་ཞལ་ཏ་
དང་ཁམས་བདེའི་མཛད་ཚུལ་འདི་ལྟ་བུ་སྔར་ནི་ནམ་ཡང་གནང་མ་མྱོང་ཞེས་ངོ་
མཚར་ཞིང་ཐེ་ཚོམ་དུ་གྱུར་ཏོ། ། དེ་ནས་འདན་སྟོད་སྐེ་རགས་བྲག་རྩའི་རང་
བྱོན་སྒྲོལ་མའི་དྲུང་དུ་མཇལ་ཏེ། རིམ་གྱིས་ཁྲ་སྤོམ་བྲག ཀྱི་ལེ་གནས་ཆེན་
སོགས་སུ་བྱོན་ཏེ། སོ་སོའི་བླ་མ་དགེ་བཤེས་མི་ཆེན་ལ་སོགས་ཁྲི་ཕྲག་མང་པོ་
447



འདུས་ནས། འབུལ་ནོད་ཕུན་སུམ་ཚོགས་པ་བྱས་ཤིང༌། ཆོས་དང་ཟང་
ཟིང་གི་སྦྱིན་པས་ཚིམ་པར་མཛད་དོ། ། ཁྱད་པར་དུ་གོ་འགྱོ་དཔོན་ཆེན་འོད་
ཟེར་ དཔལ་ གྱིས་ གདན་ དྲངས་ ཏེ། ཏྲེ་ སྟོད་ དུ་ བྱོན་ པ་ ལ། མཛོ་ རྟ།
གསེར་དངུལ། གོས་དར། སྟག་གཟིག སྣམ་རས། ཇ་སིག་ལ་སོགས་
བརྒྱ་འབུལ་མང་པོ་བྱས་ཤིང་། ཟབ་ཅིང་རྒྱ་ཆེ་བའི་ཆོས་མང་པོ་ཞུས་ཏེ། མི་
ཕྱེད་པའི་དད་པ་དང་། སངས་རྒྱས་ཀྱི་བསྟན་པ་དང་། དགེ་འདུན་གྱི་སྡེ་
སྲིད་ལ་ཕན་ཅི་ཐོགས་བྱེད་པར་ཞུས་སོ། ། དེ་དུས་གོང་གི་གསེར་ཡིག་པ་དང་།
འཇང་ཡུལ་བའི་གསེར་ཡིག་ཚན་ཆེར་འཛོམ་མོ། །
དེ་ནས་རིམ་གྱིས་བྱོན་ཏེ། ཨག་འདམ། སོག་པ་མདོ། · སོག་སྟོད།
སོང་དུ། བྲའོ། སྤར་ཐང་། ཁ་རོང་བ་སོགས་དད་ལྡན་གྱི་སྐྱེ་བོ་དཔག་ཏུ་
མེད་པས་འབུལ་བ་བསྙེན་བཀུར་རྒྱ་ཆེན་པོ་བསྒྲུབས་ཤིང་། དེ་རྣམས་ལ་ཟབ་
ཅིང་རྒྱ་ཆེ་བའི་ཆོས་ཀྱི་འཁོར་ལོ་སོ་སོའི་དབང་པོ་དང་འཚམས་པར་བསྐོར།
དེར་བྱུང་བའི་འབུལ་རྟ་རྣམས། མཚུར་ཕུའི་གུའི་ཁྲི་ལ་བསྐུར་ཏེ། དབུས་
གཙང་གི་དགོན་སྡེ་རྣམས་སུ་ཇ་སྐོལ་ལ་བཏང་། དེ་ནས་ནགས་ཤོད་དུ་དགེ་
འདུན་སྟོང་ཕྲག་ཁ་ཡར་ཚོགས་པ་ལ། ནཱ་རོ་ཆོས་དྲུག་སོགས་ཟབ་ཅིང་རྒྱ་ཆེ་
བའི་ཆོས་ཀྱི་འཁོར་ལོ་བསྐོར། དེར་བྱུང་བའི་འབུལ་རྟ་རྣམས་དུས་མཆོད་པ་
ཆོས་དཔལ་ལ་བསྐུར་ནས། དབུས་གཙང་གི་དགོན་སྡེ་རྣམས་སུ་ཇ་སྐོལ་ལ་
བཏང༌། དེ་ནས་འབྲི་ཁུང་སྤྱན་སྔ་རིན་པོ་ཆེ་ཆོས་ཀྱི་རྒྱལ་པོ་བ་འཇལ་དུ་བྱོན་
ཏེ། འཇམ་ནེ་མཚོ་ཁར་མཇལ་ཕྲད་མཛད་ཅིང་། ཉང་པོ་རྒྱབ་མདའི་བར་
དུ་བྱོན་ནས། སྤྱན་སྔ་ཆོས་ཀྱི་རྒྱལ་པོ་བ་དང་། ཀུན་སྤང་དགེ་སྦྱོང་བ་ཡབ་
སྲས་ཀྱི་གཙོ་མཛད། འབྲི་གུང་མཐིལ་གྱི་བླ་མ་དགེ་འདུན་པ་དད་པ་དང་སྐལ་
པར་ལྡན་པ། ཉང་པོ་ལུང་པའི་སྦྱིན་བདག་གི་ཚོགས་དང་བཅས་པ་རྣམས་
ཀྱིས་འབུལ་མཆོད་རྒྱ་ཆེན་པོ་མཛད་ཅིང་། ནཱ་རོ་ཆོས་དྲུག སྐུ་གསུམ་ངོ༌
448



སྤྲོད་སོགས་མན་ངག་ཟབ་ཆོས། ཁྲིད་ཀྱི་བཀའ་ལུང་རྣམས་དང་། དཔག་
བསམ་འཁྲི་ཤིང་དང་། སྐྱེས་རབས་བརྒྱ་རྩ་སོགས་བྱང་ཆུབ་སེམས་དཔའི་
རྣམ་ཐར་ངོ་མཚར་བ་རྣམས་ཀྱི་བཤད་པ་སོགས་ཐུགས་བཞེད་དང་མཐུན་པར།
གང་ལ་གང་འོས་ཀྱི་ཟབ་ཅིང་རྒྱ་ཆེ་བའི་ཆོས་ཀྱི་དགའ་སྟོན་རྒྱ་ཆེན་པོ་འབུལ་
ཞིང་གནང་བར་མཛད་དོ། །
དེ་ནས་ཀོང་པོ་རྟ་བར་ལ་བྱོན། ཡོན་བདག་འབྲུག་དར་སྤུན་གྱིས་རྟའི་
བརྒྱ་འབུལ་སོགས་སྐྱེ་བོ་ཐམས་ཅད་ཀྱིས་མཆོད་སྤྲིན་རྒྱ་ཆེན་པོ་སྤྲོས་པའི་གདབ་
ལན་དུ་ཟབ་ཅིང་རྒྱ་ཆེ་བའི་ཆོས་ཀྱི་ཆར་ཆེན་པོ་ཕབ་སྟེ་ཐམས་ཅད་ལ་ཐར་པའི་
མྱུ་གུ་བརྟས་པར་མཛད། མདོར་ན་བདག་ཉིད་ཆེན་པོ་དེའི་སྐུ་མདུན་དུ་མང་
དུས་འབུམ་ཕྲག་གྲངས་ལས་འདས་ཤིང༌། ཇི་ལྟར་ཉུང་དུས་ཀྱང་ལྔ་བརྒྱ་ཙམ་
འཚོགས་པ་རྣམས་ལ། རབ་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་འཕེལ་
བར་མཛད། འབྲིང་རྣམས་ལ་གསུང་རབ་གཞུང་ལུགས་རྣམ་པར་དག་པའི་
ཚིག་དོན་ཁོང་དུ་ཆུད་པར་མཛད། ཐ་མ་རྣམས་ལའང་མ་ཎིའི་རྒྱུན་མི་འཆད་
བགྲངས་སུ་འཛུད་ཅིང་། གང་ཟག་རེ་རེ་ནས་སྤྲོ་བ་བསྐྱེད་པའི་གཏམ་མཛད་
པ། ཟང་ཟིང་གི་དངོས་པོ་རྒྱ་ཆེན་པོ་ཡོན་དུ་གནང་བ། མཚང་ནས་འབྲུ་བ་
ཡན་ཆད་མཛད་ཅིང་མ་ཎི་དུང་ཕྱུར། ས་ཡ། བྱེ་བ། འབུམ་ཕྲག ཁྲི་
ཕྲག བརྒྱ་སྟོང་ཡན་ཉིན་རེ་བཞིན་བགྲངས་པའི་དམ་བཅའ་རང་རང་གི་སྐལ་
པ་དང་མཐུན་པར་ལེན་པར་མཛད། ཤིན་ཏུ་ཐ་མའི་རབ་རྣམས་ལ་སྲོག་མི་
གཅོད་པའི་སྡོམ་པ་ལེན། འབྲིང་རྣམས་ལ་ཚེས་གྲངས་དུས་ཚོད་འདི་དང་
འདི་ལ་སྲོག་མི་གཅོད་ཅེས་པའི་སྡོམ་པ་ལེན། ཐ་མ་རྣམས་ལའང་ཉ་ལ་སོགས་
པའི་སེམས་ཅན་འདི་དང་འདི་འདྲ་མི་གསོད་ཅེས་པའི་སྡོམ་པ་ལེན་པ་དང༌།
ཆུ་ལ་རྒྱུ་བ་དང་རི་ལ་གནས་པའི་སྲོག་ཆགས་ཕྲ་རགས་རྣམས་ཀྱི་རྣ་ལམ་དུ་དེ་
བཞིན་གཤེགས་པའིམཚན་ཁྱད་པར་ཅན་བསྒྲགས་པ་ལ་སོགས་པ་སྒོ་དུ་མ་ནས་
449



ཐབས་དུ་མས། མངོན་མཐོ་དང་ངེས་ལེགས་ལ་སྐྱེ་འགྲོ་ཐམས་ཅད་འགོད་
པར་མཛད། ཐུགས་ཀུན་བརྗོད་པའི་ཆོ་འཕྲུལ་གྱིས་གདུལ་བྱ་སྐལ་ལྡན་ག་ན་
ཡོད་མཁྱེན་པར་མཛད་དེ། གསུང་རྗེས་སུ་བསྟན་པའི་ཆོ་འཕྲུལ་གྱིས། དེ་
རྣམས་ཁམས་རིགས་དང་མཐུན་པར་ཆོས་བསྟན་པའི་ཕྱིར་དུ། སྐུ་རྫུ་འཕྲུལ་
གྱི་ཆོ་འཕྲུལ་གྱིས་གདུལ་བྱ་སྐལ་ལྡན་གར་གནས་ཀྱི་ཐད་དུ་གཤེགས་པའི། སྐུ་
འཁོར་དུ་འབྲངས་པ་རྣམས་དཀར་གསུམ་གྱི་འཚོ་བས་བསྐྱངས་ནས། དཔོན་
སློབ་རྣམས་བཞུགས་པའི་ཤུལ་དུ། བསད་ཤའི་རུས་བུ་ལ་སོགས་མཐོང་ན་
བཀའ་བཀྱོན་ཞིང༌། ཆང་ཞེས་པའི་མྱོས་བྱེད་དེའི་དྲི་ཙམ་ཡང་། སྒར་ཁོང་
དེར་བྲོ་བ་མེད་པ་སོགས་ཀུན་སྤྱོད་རྣམ་པར་དག་པ་ལ་འགོད་པར་མཛད་་་་
དོ། །ཐོག་མ་ནས་སངས་རྒྱས་སྤྲུལ་པའི་སྐུ་ཆེན་པོ་ཡིན་ཀྱང་། གདུལ་བྱ་
རྣམས་ལ་སྤྱོད་པ་རྣམ་པར་དག་པ་བསྟན་པའི་ཆེད་དུ། འགྲོ་འཆག་ཉལ་་
འདུག་ཐམས་ཅད་དུ་ཕྱག་རྒྱ་ཆེན་པོ་ལ་འཇོག་པའི་ངང་ནས་ནམ་ལངས་ནས་ཉི་
དྲོས་ཀྱི་བར་ཏིང་ངེ་འཛིན་ལ་བཞུགས། དེ་ནས་ཉི་མ་ཕྱེད་ཀྱི་བར་ལ་ཆོས་
གསུངས། དེ་ནས་སྐུ་གསུང་ཐུགས་ཀྱི་རྟེན་ལ་ཕྱག་བརྒྱ་རྩ་མཛད་ཅིང་་་་་་
བཤགས་ པ་ མཛད། སྐོར་ བ་ བརྒྱ་ རྩ་ མཛད་ ཅིང་ མ་ ཎི་ བསྒྲུང་ བ་ དང་།
གཏོར་མ་སོགས་སྲོད་ཀྱི་བར་དུ་མཛད། སྐབས་སྐབས་སུ་བདེ་བར་གཤེགས་
པའི་གསུང་རབ་ལ་གཟིགས་རྟོག་མཛད། སྲོད་ནས་ནམ་ལངས་ཀྱི་བར་དུ།
རྨི་ལམ་སྤྲུལ་སྒྱུར་གྱི་སྒོ་ནས་སེམས་ཅན་གྱི་དོན་མཛད་དེ། འདི་ལྟ་བུའི་ཁོར་
ཡུག་ལ་བར་སྟོངས་ཅུང་ཟད་ཀྱང་མི་འཇོག ཤི་དགེ་གསོན་གནས་དབང་
བསྐུར་བདུན་ཚིག་སོགས་གང་བྱེད་ཀྱང་ཤ་ཁྲག་གི་སྟོན་མོ་མི་བྱ། ཤའི་སྟོན་མོ་
གང་ཡིན་པ་དེ་ནི་དགེ་བཏགས་ཀྱང་སྡིག་ལས་འབའ་ཞིག་ཡིན། ཟ་མཁན་
འདྲེན་མཁན་གསོད་མཁན་གསུམ་ཀ་སྡིག་པ་མཉམ་པས་དམྱལ་བར་འགྲོ་་་་
གསུངས་ནས། ཡོན་མཆོད་ཀུན་ལ་དམ་བསྒྲག་ཆེ་བར་མཛད། སྟོད་སྨད་
450



སོགས་ལ་བྱམས་སྡང་གི་རྣམ་དབྱེ་མི་མཛད་ཀྱང་། ངན་སྤྱོད་སྡིག་ལས་ཅན་
སོགས་ལ་ཐུགས་བརྣག་པ་ཡུན་རིང་བ་ལྟ་བུ་དང༌། མཁས་བཙུན་བཟང་་
གསུམ་སོགས་ཀྱི་ཡོན་ཏན་ཅུང་ཟད་ཡོད་པ་ཡང་ཤིན་ཏུ་མཉེས་པའི་ཚུལ་གྱིས་
འདོར་ལེན་ཡང་མཛད། ཡོ་བྱད་ཇི་ཙམ་ཕུལ་ཡང་མཉེས་པའི་རྣམ་འགྱུར་མི་
མཛད་ཅིང༌། ཉམས་རྟོགས་སམ་གོ་བ་བཟང་པོ་ཚིག་རེ་ཕུལ་ནའང་མཉེས་
པའི་རྣམ་འགྱུར་ཆེན་པོ་མཛད། ཡོ་བྱད་ལ་ཆགས་པ་མེད་ཀྱང་ཕྲ་མོ་ཙམ་ཡང་
ཆུད་ཟོས་སུ་མ་སོང་བར་མཆོད་སྦྱིན་སོགས་རྣམ་དཀར་གྱི་རྒྱུར་དེངས་པར་་
མཛད། ཆོས་ཐམས་ཅད་མཉམ་པ་ཉིད་ཀྱི་ལྟ་བ་ཐུགས་ཐག་ཆོད་པར་ཞལ་
གྱིས་བཞེས་ཤིང་། གོམ་པ་གང་བཞུད་ནའང་གཡས་སྐོར་གྱི་ཕྱོགས་ནས་་་་
བཞུད་པ་སོགས་རྒྱུ་འབྲས་ཕྲ་ཞིང་ཕྲ་བ་ལའང་རྟེན་འབྲེལ་ས་རྒ་མ་ལོག་པར་
མཛད། ཆོས་ཀྱི་གསུང་གླེང་མིན་པ་གསུང་མི་འབྱོན། བདག་གཞན་འཁོར་
བའི་མཚོ་ལས་བསྒྲལ་ཞིང་གཏན་བདེའི་གོ་འཕང་ཐོབ་པའི་ཐབས་ཁྱད་པར་
ཅན་ལ། སུ་དང་མི་མཉམ་པའི་བརྩོན་པ་ཆེན་པོ་མཛད་པ་སོགས་མཁས་་
བཙུན་བཟང་པོའི་རྣམ་ཐར་བློའི་ར་བ་ལས་བརྒལ་བར་བཞུགས། །
བརྒྱད། དགོངས་པ་ཆོས་དབྱིངས་སུ་ཐིམ་པའི་ཚུལ།
དེ་ལྟ་བུའི་བདག་ཉིད་ཆེན་པོ་དེ་སྐྱེ་འཆི་ལ་དབང་ཐོབ་པ་ཡིན་ནའང་རྟག་
འཛིན་ཅན་རྣམས་ཆོས་ལ་བསྐུལ་བ་སོགས་ཀྱི་དུས་མཁྱེན་ནས། སྔར་དགུང་
ལོ་དགུ་བཞེས་པའི་དུས་སུ་བསྙུན་གཞི་ཐུ་མོ་ཞིག་བྱུང་བའི་ཚེ། གཞན་རྣམས་
ཀྱིས་སེམས་ལས་བྱས་པ་ན། ངེད་བུད་མེད་ལ་སོགས་པ་མི་གཙང་བ་ཡོད་ས་
འདིར་ད་ལན་མི་འཆི། ད་གཟོད་ས་གཙང་ས་ཞིག་ཏུ་འཆི་བ་ཡིན་གསུངས།
སྒོམ་སྡེའི་ས་ཆ་རྫ་ཨ་བན་གངས་ཀྱི་མེ་ལོང་གི་མདུན་དུ་བསྐྲུན་པའི་དུས་ཤིག་སྐུ་
451



འཁོར་རྣམས་ཀྱིས་སེམས་ལས་བྱས་པ་ན། ངེད་ད་ལན་མི་འཆི་ཁྱེད་རང་་
རྣམས་སེམས་ཁྲལ་མི་དགོས། ད་གཟོད་ཤ་རྐྱང་མང་པོ་འཕྱོ་བའི་ས་གཙང་ས་
ཞིག་ཏུ་ཁམས་བཟང་ངན་བྱུང་སྲིད་ན། དེ་དུས་དཔེ་ཆ་རྣམས་མ་འཐོར་བ་
བྱེད་དགོས་པ་ཡིན་ཨང་གསུངས་པ་དང་། ཀར་མར་ཞལ་ཏ་གནང་བ་སོགས་
དང་མཐུན་པར་ཐ་མའི་མཛད་པ་སྟོན་པར་བཞེད་ནས་བྲག་གསུམ་ཞོ་ཁར་ཕྱག་
དཔེ་གླེགས་ཤིང་མེད་པ་རྣམས་གླེགས་ཤིང་དང་སྐུ་རགས་བརྗེ་བ་དང་གསར་པ་
རྣམས་གང་དགོས་མཛད་དེ། ཤིང་སྒམ་མང་པོའང་བཟོས་ཏེ་དེ་རྣམས་སུ་
བཞུགས་སུ་འཇུག་པ་སོགས་སྔར་བས་དོ་དམ་ཆེ་བར་མཛད་ཅིང་དེ་ཉིད་དུ་
བཞུགས་སུ་བཅུག་
དེ་ནས་བྲག་གསུམ་ཕུའི་བཅའ་གུང་བམ་འདོར་ཆོས་གསུངས་པའི་སྐབས་
ཤིག་ཏུ། རྒྱ་ཡུལ་དུ་ཡིན་ན། ཏི་ཤྲཱི་དང་། བླ་མ་དགེ་བའི་བཤེས་གཉེན་
ཆེན་པོ་རྣམས་འདས་ནས། སྤུར་དེ་ཨ་ག་རུ་དང་ཙནྡན་གྱི་མེས་བཞུ་བ་ཡིན་
པར་འདུག ཆོས་རྗེ་གོང་མ་བདེ་བར་གཤེགས་དུས་གན་ནས་ཙནྡན་ཨ་ག་རུ་
ཤིང་རྟ་གང་བས་སྤུར་བཞུས་པ་ཡིན་པར་འདུག རང་རེ་བོད་འདིར་ཙནྡན་ཨ་
ག་རུའི་ཚབ་ཤུག་པ་འདི་ཡིན། བྱང་དུ་མེ་ཤིང་དཀོན་པོ་བྱུང་དོགས་ཡོད་པས་
ཤུག་པ་ཤོག་ལ་ཁོལ་གསུངས་པ་དང་། ལར་གྱི་བླ་མ་དགེ་བའི་བཤེས་གཉེན་
གྱི་སྤུར་དེ་གཙང་སར་སྦྱངས་པ་ཡིན་ཞེས་དང་། ཙནྡན་ཨ་ག་རུ་ལ་སོགས་པ་
རྣམས། ནད་པ་ལ་སོགས་པ་སུ་ལ་གློ་བུར་དུ་མཁོ་མི་ཤེས་པས་ཐམས་ཅད་
ཁོལ་ཅིག་ཅེས་གསུངས་པ་བཞིན་དུ་བྱས་ནས་ནགས་ཤོད་དུ་ཕེབས་པའི་དུས།
སྐུ་འཁོར་གཅིག་གི་ལག་པ་ཆག་འདུག་ཞུས་པས། དེ་ཀུན་རྔམ་ཆུང་། གྱོད་
ཆེན་པོ་ད་གཟོད་བྱུང་དོགས་ཡོད་གསུངས། ཡང་ཆོས་ར་ཞིག་ཏུ་སྙིགས་དུས་
ཀྱི་སེམས་ཅན་དམུ་རྒོད་རྣམས་ལ་ལེགས་པའི་ལམ་བསྟན་ཀྱང་འཇུག་པར་་་་
དཀའ་བར་གདའ། ངེས་འབྱུང་དང་སྐྱེ་བ་སྐྱེད་པའི་ཐབས་འདྲ་བྱས་ན་ཕན་
452



པ་ཡང་སྲིད། ཅེས་སོགས་མང་དུ་གསུངས་པའི་ཚེ། ཆོས་ར་དེར་རས་་་
དཀར་བ་བྱ་བ་ཞིག་ཡོད་པ་དེས་ཕྱག་ཕུལ་ཏེ། དྲུང་རིན་པོ་ཆེ། དེ་འདྲ་མི་
གསུང་བར་དབུ་ལོ་དཀར་ཡེངས་ཀྱི་མ་སོང་བར་དུ་འགྲོ་བའི་དོན་ལ་བཞུགས་པ་
ཐུགས་ལ་འདོགས་པར་ཞུ་ཞེས་ཞུས་པར། ཆོས་ཉན་གཞན་རྣམས་ཀྱིས་སྨྱོན་
པ་འདི་ཞེས་བཞད་གད་བྱས་པར་སྣང་། ཀརྨར་འགྲོ་རྒྱུའི་བྱ་བྲལ་བ་རྣམས་ལ་
ཞལ་ཏ་གསུང་ཤོག་ཞིབ་ལ་རྒྱས་པར་བསྐུར་ནས། ཡང་ཡང་ངེད་ཀྱིས་ཁ་ཏ་
བྱེད་པ་དཀའ་ཉེན་ཡོད་པས། ངེད་ཀྱིས་འདི་རྣམས་ལ་ལབ་པའི་དཔང་པོ་
ཁྱོད་ཀྱིས་གྱིས་གསུངས་ནས། རྒྱལ་བ་དཔལ་དཔང་པོར་བཞག་ནས་འདི་
རྣམས་ཡིད་ལ་ཞོག་གསུངས། །
དེ་ནས་ཤག་གི་སྟོད་དུ་དེང་སང་ཀརྨ་སྐུ་འབུམ་ཟེར་བ་དེར་ཆགས་ཕེབས་
ནས་ཕག་ལོ་ཟླ་བ་བདུན་པའི་ཚེས་གསུམ་ལ་དད་ལྡན་གྱི་གདུལ་བྱ་དཔག་ཏུ་
མེད་པ་འདུས་པ་ལ་ཆོས་གསུང་བའི་ཆོས་དུང་བུས་པ་ན། དྲུང་གི་ཞལ་ནས།
ཆོས་དུང་གི་སྐད་ཀྱང་འབྲིང་ཙམ་འདུག ཁར་སང་རྟེན་ཞལ་བསྟན་པའི་རྟེན་
འབྲེལ་ཡང་ཤིན་ཏུ་ངན་གསུངས། དེ་ནས་ཆོས་ཁྲི་ཁར་བྱོན་པའི་མདུན་གྱི་རི་
ལོགས་ལ་འཇའ་འོད་ཀྱི་ཕུང་པོ་ཤིན་ཏུ་གསལ་བ་ཞིག་འདུག་པ་ཀུན་གྱིས་མཐོང་
བ་ན། དྲུང་གི་ཞལ་ནས། འཇའ་ལེགས་ཀྱང་དུས་མིན་གྱི་འཇའ་ལེགས་པ་
འདི་འདྲ་དེ། བྱང་ཆུབ་སེམས་དཔའ་གཤེགས་བཞུད་བྱེད་པའི་ལྟས་སུ་ཡོད་
པར་སྣང་། སྔར་བྱང་ཆུབ་སེམས་དཔའ་ཆོས་རྒྱལ་འཕགས་པ་དེ་གཤེགས་
པའི་དུས་སུ་གློ་བུར་འཇའ་འདི་ལྟ་བུ་བྱུང་ཡོད་པར་སྣང་གསུངས།
དེའི་ཞག་གསུམ་གྱི་གོང་དུ་རྒྱུན་དུ་བཅིབས་པའི་ཆིབས་པ་རྐྱང་དཀར་དེ་
རྩྭ་ཟ་རུ་མ་ཉན་པས། རྟ་རྫིས་ན་བ་ཡིན་སྙམ་ནས་སྨན་དཔྱད་བྱས་པ་ན།
དྲུང་གི་ཞལ་ནས། རྟ་སྡུག་པས་བདག་པོ་དང་བྲལ་བས་མ་དགའ་བ་ཡིན།
བཅོས་མི་དགོས་ པ་ཡིན་གསུངས། ཚེས་ གསུམ་ གྱི་ནུབ་མོ་ནས་ཅུང་ ཟད་་་་
453



བསྐྲུན་པའི་ཚུལ་བསྟན་ཏེ། ཚེས་བཅོ་ལྔའི་སྲོད་ལ་བབ་པའི་ཚེ་སྤྱན་ནམ་་
མཁར་གཟིགས་ཤིང་སྐུ་གསུང་ཐུགས་ཀྱི་རྟེན་ལ་བསྐོར་བ་ལྔ་བཅུ་རྩ་བདུན་
མཛད་དེ། ཞལ་ནས། བྱམས་ཆེན་འཇམ་པའི་དབྱངས་དང་ཀུན་ཏུ་བཟང་།།
སྤྱན་རས་གཟིགས་དབང་མཐུ་ཆེན་ཐོབ་ལ་ སོགས། ཞེས་སོགས་མང་དུ་་་
གསུངས། དེ་ནས་སྐྱ་རེངས་ཤར་གྱི་བར་མཉམ་བཞག་ལ་བཞུགས། སྐྱ་
རེངས་ཕྱི་མ་ཤར་བའི་ཚེ། སྤྲུལ་སྐུ་འདི་ཉིད་ཀྱི་བཀོད་པ་བསྡུས་ཏེ། འོད་
གསལ་མཐའ་དབུས་མེད་པ་ཆོས་ཀྱི་དབྱིངས་ཀྱི་ངང་དུ་སྙོམས་པར་ཞུགས་པར་
གྱུར་ཏོ། །
དེའི་ཚེ་སྒྲ་དང་འོད་དང་ས་གཡོ་བ་སོགས་ལྟས་ཆོ་འཕྲུལ་བསམ་གྱིས་མི་
ཁྱབ་པ་བྱུང་ཞིང་། སྐུ་འཁོར་ཕལ་པ་འགའ་ཞིག་གིས་ནི་བུད་མེད་སྔོན་མོ་
དཔག་ཏུ་མེད་པ་བྱུང་ནས་ནུབ་ཕྱོགས་སུ་གདན་དྲངས་པ་མཐོང་། འགའ་
ཞིག་གིས་ནི་རྟ་པ་ཁྲི་ཕྲག་མང་པོ་སྒར་ནང་དུ་བྱུང་བ་མཐོང་ནས་གར་སོང་ཆ་
མེད་ཅེས་གྲགས་ལ། འགའ་ཞིག་གིས་ནི་འཇའ་འོད་ཀྱི་གོང་བུ་ཆེན་པོ་ཞིག་
སྟེང་གི་ནམ་མཁར་འཕགས་པ་མཐོང་གདའ། དེ་ལྟར་མཐོང་སྣང་མི་འདྲ་བ་
དུ་མ་བྱུང་ཞིང་། སྐུ་ཡལ་བ་ནི། བཞི་ལྔ་ཞིག་མིན་པས་མ་ཚོར་ནས་ཐེ་ཚོམ་
གྱིས་གླེང་གཞི་དུ་མ་བྱས་སྐད། དེའི་ཉིན་མོ་ཉི་མའང་གཟས་ཟིན་པ་བཞིན་དུ་
འོད་མི་གསལ་བར་གྱུར་ལ། དེ་དང་དུས་མཉམ་དུ། ཀོང་པོའི་རྒྱབ་ན་ཡོད་
པའི་ཀློ་མང་པོས། ཆོས་རྗེའི་དྲུང་ནས་ནམ་མཁའ་ལ་སྐར་མ་བདུན་གྱི་སྟེང་དུ་
བཞུགས་ཏེ། བྱང་ཕྱོགས་ནས་ལྷོ་ཕྱོགས་སུ་བྱོན་པ་མཐུན་སྣང་དུ་གྲུབ་པར་
མཐོང་ནས། ཀོང་པོར་ཚོང་ལ་འོངས་པའི་ཀློ་རྣམས་ན་རེ་ཁྱེད་ཀྱི་རང་བྱུང་རྡོ་
རྗེ་དེ། ཁར་ཉིན་ཉི་མ་མི་གསལ་བའི་ཐོ་རངས་ཁ། ངེད་ཀྱི་སྟེང་ནས་ལྷོ་
ཕྱོགས་སུ་སྐར་མ་བདུན་གྱི་སྟེང་ན་བསྡད་ནས་སོང་། ད་བོད་ན་མེད་ཟེར་
ཞིང་དུས་ཚོད་བསྒྲིགས་པས་འདས་ཚོད་དང་གཅིག་རང་དུ་གདའ། དེ་ནས་
454



ཉི་ཤུ་གཅིག་གི་ཉིན་སྤུར་ཞུགས་ལ་བཞེན་པའི་ཚེ། རྒྱང་རིང་ཕྱོགས་འགའ་
ཞིག་ཏུ་ནི་སྐར་མདའ་ལྷུང་ཞིང་། རི་ཀླུང་ཐམས་ཅད་མུན་པས་བྱུགས་པ་ལྟར་
སྣང་ ལ། ཕྱོགས་ འགའ་ ཞིག་ ཏུ་ ནི་ སྒྲ་ དྲག་ པོ་ མི་ བཟོད་ པར་ གྲགས་ ལ།
འགའ་ཞིག་ཏུ་ནི་གཞན་ན་མེད་པའི་ཉི་མ་འོད་ཀོར་ནང་གི་མར་མེ་ལྟ་བུར་སྣང་།
འདས་པའི་ཉིན་ཞག་ལ་རྩེ་ཞིང་ཡོད་པའི་བྱ་རྣམས་སྐད་མི་སྒྲོགས་པ་བྱུང་།
གདུང་བཞུ་བའི་སྟེང་དུ་ནི་འཇའ་ཚོན་སྣ་ལྔའི་གུར་ཕུབ་ཅིང་། ཀརྨ་པ་རྒྱལ་
བ་དཔལ་གྱིས་གསོལ་བ་བཏབ་ཅིང་ཕྱག་འཚལ་བའི་སྐབས་སུ། འཇའ་འོད་
ཀྱི་ཕུང་པོའི་ནང་དུ་མདོ་ལི་འདྲ་བ་ཞིག་གི་སྟེང་ན། ཆོས་རྗེའི་དྲུང་ནས་་
བཞུགས་ཏེ་མདོ་ལི་འདྲ་བ་དེའི་འོག་དང་ཕྱོགས་རྣམས་སུ་ངོ་ཤེས་རྒྱུ་མེད་པའི་
སེམས་ཅན་སྣ་ཚོགས་པས་བསྐོར་ནས། ནུབ་བྱང་ནས་ལྷོ་ཕྱོགས་ལ་གཤེགས་
པ་མཐོང་སྟེ། རྟོགས་ལྡན་འཚོ་ཆུང་ལ་བསྟན་པས། དེའི་བར་ལ་མི་གསལ་
བར་གྱུར་ནས་གཉིས་ཀས་འཇའ་ལས་མ་མཐོང་། དེ་ནས་སྐུ་གདུང་གདན་
དྲངས་ཏེ། གདན་ས་དཔལ་ལྡན་མཚུར་ཕུར་བྱོན་པའི་ལམ་ཀ་ཐམས་ཅད་དུ་
སྐྱེ་བོ་ཀུན་གྱི་མཐུན་སྣང་དུ་གྲུབ་པར། གདུང་གང་དུ་གདན་དྲངས་པའི་ས་
ཕྱོགས་དཔག་ཚད་གསུམ་ཙམ་ཚུན་ཆད། སྟེང་ནས་མེ་ཏོག་གི་ཆར་བབ་ཅིང་
ཕྱོགས་ཐམས་ཅད་རབ་ཏུ་གསལ་བའི་ཁ་དོག་སྣ་ལྔ་བ་ཅན་གྱི་འཇའ་འོད་ཀྱི་
ཕུང་པོ་ཆེན་པོ་དཀྲིགས་པའི་དབུས་ནས་འོད་ཟེར་སྣ་ཚོགས་པ་འཕྲོ་བ་མཐོང་།
ཕག་ལོ་ཟླ་བ་བརྒྱད་པའི་ཚེས་བརྒྱུད་ཀྱི་ཉིན་པར། དཔལ་མཚུར་ཕུར་གདུང་
གི་དྲུང་ནས་ཕེབས། ཚེས་བཅུ་ཉིན་མཚུར་ཕུར་བཞུགས་པའི་བླ་མ་དགེ་བའི་
བཤེས་གཉེན་དགེ་འདུན། སྐྱེ་བོའི་ཚོགས་དང་བཅས་པ་དང༌། གཞན་ཡང་
ཕྱོགས་ཕྱོགས་ནས་བླ་མ་དགེ་བའི་བཤེས་གཉེན་དགེ་འདུན། སྐྱེ་བོའི་ཚོགས་
དང་བཅས་པ་ཁྲི་ཕྲག་ལྷག་ལ་གསེར་ཞོ་རེ་ནོན་ངོ་ཤེས་པའི་འགྱེད་དང་བསྙེན་
བཀུར་དྲངས་པའི་ཚེ། ནམ་མཁའ་གཡའ་ཡོངས་སུ་དག་པ་ལ་འཇའ་དང་
455



འོད་དང་མེ་ཏོག་གི་ཆར་པ་ལ་སོགས་པ་ངོ་མཚར་བའི་ལྟས་བསམ་གྱིས་མི་ཁྱབ་
པ་བྱུང་བས། སྐྱེ་བོ་རྣམས་དད་ཅིང་སྨིན་གྲོལ་ལ་བཀོད་དེ་རྒྱལ་བའི་ཐུགས་
དགོངས་རྫོགས་པར་མཛད་དོ། །
ཟླ་བ་དེའི་ཚེས་བཅོ་བརྒྱད་ཀྱི་ཉིན། མཚུར་ནང་གི་བར་སྣང་ཐམས་
ཅད་འཇའ་དང་འོད་ཀྱིས་དཀྲིགས་ཤིང༌། རྣམ་པར་དུ་མཛོ་རྟའི་རྫི་བོ་རྣམས་
ཡོད་ པའི་ ནང༌ ནས། པད་ མ་ སྐྱབས་ ཞེས་ པའི་ མདོ་ སྨད་ པ་ གཅིག་ གིས།
འཇའ་འོད་ཀྱི་དཀྱིལ་དུ་ཆོས་རྗེ་རིན་པོ་ཆེའི་དྲུང་ནས། དབུ་ཞྭ་ནག་པོ་དང་
ཕྱ་རུ་དུར་ཁ་མནབས་པ་ ས་གཡག་ལྟ་བུ་སྔོན་པོ་ཆེན་པོ་ཞིག་ལ་བཅིབས་པ།
ཕྱག་ཏུ་ལུག་གི་རྣམ་པ་དཀར་པོ་ཞིག་བསྣམས་ནས་མདུན་ན་ཡར་ལ་རྐེད་པ་
ཡན་ཆད་མིའི་རྣམ་པ་མན་ཆད་སྤྲིན་གྱི་ནང་དུ་ནུབ་པ་རྣམས་ལ་བྱིན་རླབས་
བཤར་བའི་རྣམ་པ་ལྟ་བུ། དེ་ཡང་ཆིབས་པ་དེའི་ཁོག་སྟོད་སྨད་གསལ་པོར་
མཐོང་། སུག་པོ་མན་ཆད་སྤྲིན་གྱི་ནང་དུ་ནུབ་པ་ཞིག་ནུབ་ངོས་ནས་ཤར་
ཕྱོགས་སུ་བྱོན་པ་གསལ་པོར་མཐོང་ནས་གཞན་ལ་བསྟན་པས། མཚུར་ནང་
པ་དོན་རྒྱལ་བ་བྱ་བས་སྐུ་སྐེད་ཡན་མཐོང་། གླིང་གི་མི་རིགས་གླེན་པ་བྱ་བ་
ཞིག་གིས་དབུ་ཞྭ་དེ་མཐོང་། གཞན་རྣམས་ཀྱིས་འཇའ་ཚོན་ལས་མ་མཐོང་།
སྐབས་དེར་ཀོང་པོ་ཏམ་ཕྱོགས་རྒྱལ་ཆུང་བྱ་བས་བྱིས་པའི་དུས་སུ་ར་འཚོས་ནས།
ཆོས་རྗེའི་དྲུང་ནས་བཞུགས་པའི་ནམ་མཁའ་དང་ས་གཞི་ཐམས་ཅད། དེ་
བཞིན་གཤེགས་པའི་སྐུ་གཟུགས་ཀྱིས་བར་མཚམས་མེད་པར་གང་བ་མཐོང་
ནས། དད་པ་སྐྱེས་ཏེ་རབ་ཏུ་བྱུང་ནས་དགེ་སྦྱོར་བྱེད་པ་ཞིག་ཡོད་པ་དེས།
དྲུང་ནས་སྔར་གྱི་ཆིབས་པ་དཀར་པོ་ཞིག་ཡོད་པ་དེ་ལ་ཆིབས། འཁོར་གཉིས་
རྐང་ཐང་གི་རྣམ་པར་བྱས་པའི་དཔོན་སློབ་གསུམ། ནམ་མཁའ་ལ་བྱོན་སོང་
བ་མངོན་སུམ་དུ་མཐོང་བས། ཀྱེ་མ་འགྲོ་བའི་མགོན་པོ་ཁྱེད་གར་གཤེགས་པ་
དེར་ཁོ་བོ་ཡང་ཐུགས་རྗེས་འཛིན་པར་ཞུ་ཞེས་ཉིན་ཞག་མང་པོར་འོ་དོད་བོས་
456



ཤིང་མཆི་མས་བརྣངས་ཏེ་ལུས་ས་ལ་བརྡབ་པར་བྱས། དེ་ལ་སྐྱེ་བོ་ཀུན་གྱིས་
སྒོམ་ཆེན་འདི་སྨྱོས་འདུག་ཟེར། ་ གཞན་ཡང་རྩེ་བླ་སྒང་གི་གཟིམས་ཁང་དུ།
དཔོན་ སློབ་ བདུན་ མཛད་ དེ་ བྱོན་ པ་ མང་ པོས་ མངོན་ སུམ་ དུ་ མཐོང་ སྟེ།
བལྟར་ཕྱིན་པས་སྔར་གྱི་སྒོའི་རྒྱ་མ་ཞིག་པར་སྣང་བ་དང་། ལྷ་སར་ཇོ་བོའི་
དྲུང་དུ་དཔོན་སློབ་བདུན་མཛད་དེ་དངུལ་སྡེར་གསེར་གྱིས་བཀང་བ་འཐོར་
ཞིང་། བསྐོར་ བ་ མཛད་ནས་ ནམ་ མཁའ་ལ་འཇའ་ཚོན་ དུ་ ཡལ་ བ་ དང་།
མཚུར་ཕུར་ནམ་མཁའ་ལ་བྱོན་ནས་ཁོ་བོ་དགའ་ལྡན་དུ་འགྲོ་ཞིང་སྐྱེ་བ་མྱུར་དུ་
འོངས་གསུངས་ནས། ཤར་གྱི་ནམ་མཁའ་ལ་གཤེགས་ཏེ་རྣམ་པར་མདོར་
འཇའ་འོད་དུ་ཡལ་བ་མང་པོས་མཐོང་། མོན་ཡུལ་བྱ་བྲལ་བ་བྱུང་བ་ན་རེ།
ཆོས་རྗེ་དཔོན་སློབ་བརྒྱད་ཅུ་ཙམ་བྱོན་ནས་མོན་གྱི་རྒྱལ་པོ་རབ་ཏུ་བྱུང་། ནཱ་
རོ་ནི་གུའི་ཆོས་དྲུག་གསུང་ཞིང་ཡོད་ཟེར། ས་ལེའི་བར་དུ་ཨ་ཙ་ར་དང་ཚོང་
པ་ལམ་ནོར་བ་ལ་མདུན་དུ་བྱོན་ནས། རིན་པོ་ཆེས་མང་པོ་གནང་ལམ་བསྟན་
ནས་ངེད་འདིར་མི་འདུག་གསུངས་ནས་སེང་གེ་ལ་ཆིབས་ཏེ་གཤེགས་པ་མཐོང་།
སློབ་དཔོན་ཆེན་པོ་སོགས་སྒར་པ་རྣམས་དབུས་ན་ཕེབས་ཚེ་སྟེང་གི་ནམ་མཁར་
བཞུགས་པ་སྒར་པ་བྱིན་གྱིས་མཐོང་། ཞོ་ཁར་ཕེབས་ལ་ཁད་པ་ན་ཆིབས་མགོ་
ནག་གི་སྟེང་ན་བཞུགས་པ་ཐམས་ཅད་ཀྱིས་ཡུད་ཙམ་མཐོང་། རྩེ་ལྷ་སྒང་དུ་
ཕེབས་ཚེ་དཔོན་སློབ་བཅོ་ལྔ་ཙམ་བྱོན་ནས་གྲུ་ཁྱེར་ཤོག་གསུངས་པ་མཐོང༌།
གྲུ་ཁྱེར་ཚེ་སྟེང་གི་ནམ་ མཁའ་ལ་བྱོན་ནས་གཟིམས་ཁང་དུ་བྱོན་པ་མཐོང་།
ཟླ་བ་བཞི་པའི་ཚེས་བཅུ་བཞི་ལ་འཇའ་འོད་ཀྱི་སྟེང་ན་བཞུགས་པ་ཀོང་པོའི་
ཁྲོམ་ཕལ་ཆེར་གྱིས་མཐོང་། སྒོམ་ཆེན་པ་འགས་རྒྱ་ལའི་སེང་འདམ་དུ་མཇལ་
ཏེ། ཆོས་ཐོབ་ནས་འཇའ་ཚོན་དུ་ཡལ་བར་སྣང་། ཁྱད་པར་དུ་མྱང་འདམ་
གྱི་སྟོད་དུ་བླ་མ་ཞིག་ཕྱི་དྲོ་ཉི་མ་ལ་འདུག་པ་ན་རླུང་ཉིད་སེང་གེ་ལ་ཆིབས་ཤིང་
འཇའ་འོད་ཀྱི་དབུས་སུ་མུ་ཏིག་གི་ཁང་པར་བཞུགས་པ་ཞིག་ནམ་མཁའ་ལ་བྱོན་
457



ཏེ། མྱང་འདམ་དུ་བཞུད་པར་མཐོང་བས་ཆོས་རྗེ་ཀརྨ་པ་དེ་སེང་གེ་ལ་ཆིབས་
ཤིང་འཇའ་འོད་དང་། ཁང་བཟང་དུ་བཞུགས་པ་ཞིག་བྱོན་ཏེ་ཐལ་སྐུ་ཁམས་
མ་བཟང་བ་ཡིན་ནམ་ཟེར་ནས། དད་པས་དུས་ཀུན་གྱིས་མཐོང་བར་ཡང་
མྱང་འདམ་གྱི་སར་འཇའ་ཚོན་འཁྲིགས། མེ་ཏོག་གི་ཆར་བབས་པ་ཉིན་རེ་
བཞིན་རྟག་ཏུ་བྱུང་ཞིང་དྲི་བཟང་གིས་ཡུལ་ཐམས་ཅད་ཁྱབ་པ་བྱུང་། རྗེ་དེའི་
ནང་རྟེན་དུ་ཐུབ་པའི་དབང་པོའི་གསེར་སྐུ་རྒྱབ་མཐོ་བཅོ་བརྒྱད་ཡོད་པ་ཁྲི་རྒྱབ་
དང་བཅས་པ་དང་། སྐུ་འདྲ་གསེར་སྐུ་རྒྱབ་མཐོ་བརྒྱད་པ་དང་། དངུལ་བྲེ་
བརྒྱད་ཅུ་ལས་བཞེངས་ཤིང་སྲོག་ཤིང་ཨ་ག་རུ་ལས་བྱས་པའི་དངུལ་གདུང་ཆེན་
མོ་ གཅིག་ རྣམས་ བྱོན་ ཏེ་ ལེགས་ ཤིང༌ མཚར་ དུ་ ཆགས་ པར་ བཞེངས་ ནས།
གདན་ ས་ དཔལ་ གྱི་ མཚུར་ ཕུར་ རབ་ ཏུ་ གནས་ པའི་ ཆོ་ ག་ མཛད་ པའི་ ཚེ།
འཇའ་དང་འོད་དང་མེ་ཏོག་གི་ཆར་ཆེན་པོ་བབ། ཁྱད་པར་དངུལ་འབུམ་
བཞེངས་པའི་ཚེ། གཡང་ཁ་སྟེང་པའི་གང་ཟག་རྣམས་དང་མགར་བ་ཚན་པ་
གཉིས་དང་། ཞལ་ཏ་མཛད་མི་རྣམས་དང་། ཐམས་ཅད་ཀྱི་མཐུན་སྣང་དུ་
གྲུབ་པར། ཉིན་མོ་མིས་དངུལ་མགར་བྱས་པའི་ཤུལ་དུ། མཚན་མོ་མགར་
བ་མང་པོས་མགར་བྱེད་པའི་སྐད་ཐོས་ཏེ། རང་རང་སོ་སོའི་བསམས་པ་ལ།
ཁོང་རང་རྣམས་འདོད་པའི་དབང་གིས་མཚན་མོ་གཞན་གྱི་མགར་བྱེད་པར་
འདུག་སྙམ་པ་བྱུང་ཞིང༌། དེའི་སྐབས་སུ་དངུལ་མགར་བ་རྣམས། སྔར་
བས་ཤེས་པ་གསལ་བ་དང་། ལག་བདེ་བ་སྟོབས་རྣམས་ཉིས་འགྱུར་གྱིས་ཆེ་བ་
བྱུང་སྟེ་ཐམས་ཅད་ངོ་མཚར་བར་གྱུར་ཏོ། །
དེ་ལྟར་ཆོས་རྗེ་རོལ་པའི་རྡོ་རྗེའི་རྣམ་པར་ཐར་པ་འདི་ནི་ཀརྨ་དཀོན་
མཆོག་གཞོན་ནུས་མཛད་པའི་རྣམ་ཐར་ཉིད་རྒྱས་ཤིང་རྩ་བ་ལྟ་བུར་འདུག་པས་
གཞིར་བཞག བླ་མ་ལྷ་སྟེང་པས་བཀོད་པའི་དགུང་ལོ་བདུན་ཕན་གྱི་རྣམ་ཐར་
ནས་ཀྱང་ཁ་བསྐངས། རྗེ་མཁའ་སྤྱོད་པའི་གསུང་དང་། གཙུག་ལག་ཕྲེང་
458



བའི་ཆོས་འབྱུང༌། ཚལ་པའི་དེབ་ཐེར་སོགས་ནས་ཀྱང་བསྣན་པར་འོས་པ་
རྣམས་བསྡུས་ཏེ་སྦྱར་བ་ཡིན་ཞིང་། སྤྱིར་འཕགས་ཆེན་རྣམས་ཀྱི་རྣམ་པར་
ཐར་པ་ཚད་མེད་པར་མ་ཟད། རྗེ་ཐུགས་ཤིན་ཏུ་སྒམ་པས་ཟབ་ཅིང་རྒྱ་ཆེ་
བའི་ཚུལ་རྣམས་ཤིན་ཏུ་སྦེད་པར་མཛད་པ་ལས། ཚུར་མཐོང་གི་སྣང་ངོར་
བསྟན་པའི་མཛད་པ་ཕྱོགས་ཙམ་ཞིག་སྟེ། དཀོན་གཞོན་གྱིས་རྣམ་ཐར་་་་་
བརྩམས་པའི་རྒྱུ་མཚན་དུ། བླ་མའི་རྣམ་ཐར་རྩོམ་པ་ལ་ཕྱི་ནང་གསང་གསུམ་
གྱི་ཀུན་སྤྱོད་རྣམས་ཤེས་དགོས་པས། བླ་མ་རང་ཉིད་དམ་རང་ལས་རྟོགས་པ་
མཐོ་བའམ་མཉམ་པ་ཞིག་དགོས་པ་ཡིན། དེའི་ཕྱིར་བདག་འདྲས་ག་ལ་ཤེས།
འདིར་ཞལ་གཟིགས་འདྲ་ཐར་ཐོར་བྲིས་པ་ནི། གུའི་གུང་པའི་དྲུང་ནས་ཆོས་
རྗེ་རིན་པོ་ཆེའི་སྐུ་དང་གྲིབ་མའི་ཚུལ་དུ་བཞུགས་པའི་གསུང་སྒྲོས་དང༌། དྲུང་
ཉིད་ཀྱི་གསུང་འབུམ་དུ་གསལ་བར་སྣང་ནའང་རགས་རིམ་ཞིག་ཡིན། དེ་
ཡང་ཁོང་པ་ལ་ཁྱེད་སྐུ་དང་གྲིབ་མ་བཞིན་དུ་བཞུགས་པས་རྣམ་ཐར་ཞིབ་མོ་
ཞིག་གསུང་ན། ཁོ་བོས་ཡི་གེ་ལ་འདེབས་པར་ཞུ་ཞེས་པ་ལ། གུའི་གུང་པའི་
ཞལ་ནས། ངེད་ཀྱིས་ཆོས་ཀྱི་རྗེའི་དྲུང་དུ་ཡི་དམ་གྱི་ཞལ་གཟིགས་ཚུལ་སོགས་
ངོ་མཚར་ཆེ་ཆེ་འདྲ་ཡི་གེ་ལ་བཀོད་ན། མི་མང་པོ་མོས་གུས་སྐྱེ་བ་ལ་ཕན་པར་
གདའ་ཞུས་པས། དྲུང་གི་ཞལ་ནས། དེ་འདྲ་བྲི་ཡིས་ག་ལ་ལང་། གཉིད་
ཐུན་རེའི་ནང་དུའང་ཡི་དམ་ཆོས་སྐྱོང་གི་སྣང་བ་དང་། ཆོས་ཀྱི་ཚིག་དོན་
ཟབ་ལ་རྒྱ་ཆེ་བ་མང་པོ་འོང་བར་སྣང་ཞིང་། ཉིན་པར་ཡང་ངོ་མཚར་ཅན་གྱི་
རྣམ་འགྱུར་འདྲ་མང་པོ་འོང་གིན་གདའ་མོད། དེ་འདྲ་བཤད་ན་དད་པ་མི་སྐྱེ་
བའི་སྟེང་དུ་ཟོག་པོ་བརྫུན་མ་ཟེར་ནས། གཤེ་སྐུར་སྣ་ཚོགས་བྱེད་དུ་འོངས།
ད་ལྟའི་སེམས་ཅན་མ་རུངས་པ་རྣམས་ཀྱིས། ཡོན་ཏན་བསྟན་ཀྱང་མི་མཐོང་
བར་ སྐྱོན་ སྦས་ ཀྱང་ མཐོང་ བ་ དེ་ ཀ་ མང་ བར་ གདའ། ལབ་ ལོབ་ མ་ བྱེད།
ངེད་ཀྱི་རྣམ་ཐར་ཀུན་གྱིས་མཐོང་བའི་ཀུན་སྤྱོད་མ་ཎི་བསྐུལ་བ་དང་། དེ་
459



བཞིན་གཤེགས་པའི་གསུང་བསྒྲགས་པ་སེམས་ཅན་ལ་གནོད་སྤོང་དུ་འཇུག་པ་
ལ་སོགས་སེམས་ཅན་དང་བསྟན་པ་ལ་ཕན་ཅི་ཐོགས་བྱེད་པ་འདི་ཡིན་མོད་
གསུངས། དེ་ལྟར་གསུང་ནའང་ཡི་དམ་ཞལ་གཟིགས་འདྲ་ང་རང་ལ་་་་་་་
གསུངས་པ་རྣམས་ཡི་གེ་ལ་བྲི་དགོས་སྙམ་ནས། རེ་ཞིག་གི་ཚེ་བྲི་བའི་གྲབས་
བྱས་པ་ན། དྲུང་ནས་གཟིགས་ཏེ། སྣག་ཚ་ཕོ་ཤོག་གུ་རྣམས་བཀྲལ་ནས་
ཁྱོད་ཀྱིས་ང་ཟོག་པོར་མ་གཏོང་། སེམས་ཅན་བསོད་ནམས་དམན་པ་འགའ་
ཞིག་དམྱལ་བར་འགྲོ་བའི་དམིགས་མ་བྱེད་ཅེས་གསུངས་བཀའ་དྲག་ཏུ་བཀྱོན།
ཡང་སྔར་བླ་མ་རི་བོ་སྒང་པས་རྣམ་ཐར་གྱི་ཤོག་དྲིལ་མང་པོ་བྱས་འདུག་པ་
གསན་ཏེ། དེ་བཟང་ཁྱེར་ཤོག་གསུངས་ནས་ཕུལ་བ་དང་། མེར་བསྲེགས་
བཀའ་བཀྱོན་ད་ཕྱིན་ཆད་འདི་འདྲ་མ་རྩོམ་གསུངས། དེའི་ཕྱིར་སྔར་ཡང་སུ་
ལ་མ་བཤད། ད་རུང་ཡང་རྣམ་ཐར་བྲི་བ་མི་དྲག་ལས་ཆེ་གསུངས་ནས་མ་
གནང་བ་ཡིན། ཞེས་གུའི་གུང་པ་རིན་ཆེན་དཔལ་བས་གསུངས། ཞེས་
དང་། ཡང་ཅོམ་ཕུ་ལུང་དུ་ཁོ་བོས་དྲུང་ནས་ཀྱི་རྣམ་ཐར་ངོ་མཚར་བ་ཡ་ཟུང་
གསུང་བ་ཐུགས་ལ་འདོགས་པར་ཞུ། ཡི་གེ་ལ་བཀོད་ན་དད་ལྡན་གྱི་དད་པ་
འཕེལ་ བའི་དམིགས་རྐྱེན་དུ་འགྱུར་བ་ལགས་ཞུས་པས། འདི་ནའང་མི་་་་་
འགའ་ཞིག་གིས། ངེད་སྤྲང་བ་ཕྱིན་ནས་ཡོན་བདག་དང་འཕྲད་ཚུལ་དང་།
མཛོ་རྟ་དེད་ནས་ལ་ལུང་མང་པོར་ཕྱིན་ལུགས་རྣམས་ཡི་གེར་འགོད་པའི་གྲབས་
འདུག་པ་ངེད་ཀྱིས་བཟློག ཡི་དམ་མཁའ་འགྲོ་དང་ཞལ་མཇལ་ཚུལ་དང་།
ཡེ་ཤེས་ཀྱི་མཁའ་འགྲོ་མའི་གསང་ཚིག་རྣམས་ཡི་གེར་བྲིས་ནས་ཁྲོམ་ཆེན་པོ་ལ་
སྒྲོག་ཉན་ནམ་མི་ཉན། ཁྱེད་གསང་སྔགས་ལ་མཁས་པ་ཆེན་པོ་ཡིན་པས་ཤེས་
མོད། གཞན་ཆོས་ཀྱི་འབེལ་གཏམ་འདྲ་མཛོད་གསུངས་ནས་མི་གནང་བར་
གདའ་ལགས། དེ་ལྟ་ན་ཁྱོད་རྣམ་ཐར་རྩོམ་པ་ཅི་ཡིན་ཞེ་ན། བྱང་ཆུབ་
སེམས་ཟོལ་མེད་པའི་སྐྱེས་བུ་ཆེན་པོ་ལ་མ་དད་པའི་སེམས་སྐྱེས་ན། ཁམས་
460



གསུམ་གྱི་སེམས་ཅན་གྱི་མིག་ཕྱུང་བ་ལས་ཀྱང་སྡིག་པ་ཆེ་ཞིང་དེ་འདྲ་ལ་དད་པ་
དང་གུས་པའི་སེམས་སྐྱེས་ན། སྟོང་གསུམ་གྱི་སེམས་ཅན་མིག་མེད་པ་ལ་མིག་
བྱིན་པ་བས་བསོད་ནམས་ཆེ་ཞེས་མདོ་སྡེ་ལས་གསུངས་པའི་ཕན་ཡོན་དང་ཉེས་
དམིགས་ལ་བསམས་ནས། སྡོམ་པ་ཉི་ཤུ་པར། སེམས་དགེ་བ་ལ་ཉེས་པ་
མེད། ཅེས་པའི་ཚུལ་དུ་མཐོང་ཞིང་ཐོས་པའི་རྣམ་ཐར་ཅུང་ཟད་བྲིས་པ་ཡིན་
ནོ། ། ཇི་བཞིན་བདག་འདྲས་ག་ལ་ཤེས། ཆ་ཙམ་འདི་རྣམས་ནི་དམུས་ལོང་
གིས་གླང་པོ་ཆེའི་ཚད་བྱེད་པའམ་རུས་སྦལ་ལོང་བས་རྒྱ་མཚོའི་ཚད་བྱེད་པ་དང་
འདྲའོ། ། བྲིས་པ་འདི་གོང་འོག་རྣམས་ལ་ངེད་རང་གིས་རང་བཟོ་བྱས་པ་ནི་
གཅིག་ཀྱང་མེད་པས་ཡིད་ཆེས་པའི་གནས་སུ་ཡོད་དོ། ། ཞེས་གསུངས་པ་ལྟར་
རོ། །
དགུ། རྗེ་འདི་བའི་བུ་སློབ་རྟོགས་ལྡན་རྣམས་ཀྱི་སྐོར།
རྗེ་འདིའི་བུ་སློབ་ཀྱང་བརྒྱུད་འཛིན་གྱི་གཙོ་བོ་རྟོགས་ལྡན་མཁའ་སྤྱོད་
དབང་པོ། སློབ་དཔོན་གུའི་གུང་པ་རིན་ཆེན་དཔལ། མཁན་ཆེན་མགོ་བློན་
པ་བློ་གྲོས་རྒྱལ་མཚན། མཚུར་ཕུ་རིན་པོ་ཆེ་ཀུན་སྤངས་པ། ཀརྨ་པ་དཀོན་
གཞོན། འབྲང་བུ་རིན་པོ་ཆེ། རྟོགས་ལྡན་མཚོ་དཀར་བ། རས་དཀར་བ་
རི་ཁྲོད་སངས་རྒྱས། ཡང་ངེ་སྒོམ་སེང་། རི་ཁྲོད་སྒོམ་གྲགས། དོ་པོ་བ་
སངས་རིན། འགའ་ཚ་སྒོམ་ཆེན། སྒྲ་པ་ཆོས་སྐྱོང་དཔལ། ཕྱུགས་མོ་
བྱམས་སར་པ། སི་ཏུ་དྲུང་ཆེན་པ། ནང་པ་ཐུགས་རྗེ་རྒྱལ་མཚན། ཡོལ་
པ་ཡེ་ཤེས་དཔལ། ཞྭ་དམར་པ། བླ་མ་བྲག་གོང་བ་སོགས་དང་། ཆོས་
ཀྱིས་འབྲེལ་བའི་སྐྱེས་ཆེན་འབྲི་གུང་ཆོས་ཀྱི་རྒྱལ་པོ། ཀུན་སྤངས་ཡེ་ཤེས་རྒྱལ་
མཚན། འབྲི་གུང་ལོ་ཙཱ་བ། ཟང་ཟང་ནེ་རིང་པ། འབེ་བྱམས་ཆོས་པ།
461



ཀ་བཞི་འཛིན་པ་རིན་ཆེན་དཔལ། རྨ་སེ་སྟོན་པ། དཔལ་དེའུ་ཡེ་ཤེས་རྡོ་རྗེ།
ལྷོ་རིན་པོ་ཆེ་གྲགས་ཡོན་པ། སྤང་མཁན་ཆེན་འོད་ཟེར་བླ་མ། ཤིང་མགོ་
དཀོན་མཆོག་རྒྱལ་མཚན། རྒྱ་སྟོན་ཆོས་ཀྱི་བཟང་པོ། ཀ་བཞི་པ་གྲགས་
རྡོར། ཐོ་ཀ་བ་ཆོས་འོད། རྗེ་རིན་པོ་ཆེ་བློ་བཟང་གྲགས་པ་སོགས་སོ། །
དེ་ལས་གུའི་གུང་པ་རིན་ཆེན་དཔལ་ནི། འཁྲུངས་ཡུལ་སྟོད་ལུང་གི་ཀ་
བ་གདོང་པ། རྗེ་རང་བྱུང་རྡོ་རྗེ་སྟོད་ལུང་མདའི་ནེ་ཐང་ལ་སྒར་བཞུགས་ཚེ།
བྱིས་ པ་ དུ་མ་ལྕི་བ་འཐུ་ཞིང་རྩེ་ བའི་ཚེ། གཟིམ་ཁྱི་ཞིག་ཤོར་བས་གཞན་་
ཐམས་ཅད་གར་འགྲོ་མ་རྙེད། བྱིས་པ་གཅིག་གིས་མེ་ཤིང་སྣོད་ཚེ་པོ་ཁ་སྦུབ་
པའི་འོག་ཏུ་ཞུགས་ཏེ་ཐག་པ་ནང་ནས་བཟུང་བས་ཁྱིས་བསྐོར་ཡང་ཐབས་མ་
རྙེད་པས་ལོག་ཐམས་ཅད་ཡ་མཚན་དུ་བྱས། དེར་དྲུང་གིས་ཕ་མ་ལ་བཀའ་
ལུང་གནང་བས་ཕུལ་ཏེ་རབ་ཏུ་བྱུང་ནས། འཇམ་དཔལ་གཤིན་རྗེ་གཤེད་ཀྱི་
རིག་སྔགས་གྲུབ། ལུགས་ གཉིས་ཀྱི་ མཁྱེན་ པར་ སུས་ ཀྱང་ གཞལ་དུ་མེད།
དྲུང་ན་རིམ་གསུམ་གྱི་གུའི་གུང་པ་མཛད་དེ་ཕྱག་རྗེས་མཐའ་ཡས་རྒྱ་ཧོར་གྱི་
རྒྱལ་བུ་མི་ཆེན། བོད་ཀྱི་དཔོན་ཆེན་ཁྲི་དཔོན་སི་ཏུ་སོགས་ལས་ཀ་ཅན་ཐམས་
ཅད་ཀྱིས་རྩོད་མེད་དུ་བཀུར། མཚན་སློབ་དཔོན་ཆེན་པོ་ལས་གཞན་མི་་
འབོད། ཀརྨ་པའི་བསྟན་པ་ལ་སློབ་མས་བྱ་བ་བྱས་པ་འདི་ཆེ་བ་ཡིན། ལོ་
ཚིགས་ངེས་པ་ཅན་མ་རྙེད་ཀྱང་རྗེ་རང་བྱུང་བའི་སྐུ་ཚེའི་སྒང་སྨད་ནས་མཇལ་
ཏེ། ཕྱིས་རྗེ་དེ་བཞིན་གཤེགས་པ་དང་མཇལ་ཞིང་གསུང་ཆོས་ཀྱང་མང་དུ་
ཕུལ་བར་སྣང་ངོ༌། །
མཁན་ཆེན་མགོ་བློན་པ་ནི་མདོ་ཁམས་ཀྱི་སྟག་རོང་ཚའི་ནང་ཚན་མགོ་
བློན། རྗེ་འདིའི་དྲུང་དུ་ཕེབས་ནས་སྐུ་མདུན་དུ་འབྲལ་མེད་བསྟེན་ཞིང་་་་
ཆགས་ཕྱི་མཛད། རྗེ་དེ་བཞིན་གཤེགས་པའི་སྤྱན་སྔ་པ་དང་། དོན་ལྡན་
ཞབས་ཀྱང་སྐུ་བསྐྱེད་བསྲིངས་ནས། རྗེ་ན་རིམ་གསུམ་གྱི་དྲུང་དུ་བསྙེན་ཅིང་
462



སྤྱན་རས་གཟིགས་ཀྱི་སྙིང་པོ་བསྐུལ་བ་དང་། དེ་བཞིན་གཤེགས་པ་རྣམས་ཀྱི་
མཚན་བསྒྲགས་པ་སོགས་སེམས་ཅན་ལ་ཕན་ངེས་པའི་འགྲོ་དོན་ཡང་མང་དུ་
མཛད། རྒྱ་ཧོར་གྱི་རྒྱལ་པོ་རྣམས་ཀྱིས་ཀྱང་བཀུར་ཞིང་ཏའི་གོ་ཤྲིའི་ལས་ཀ་
གནང་། སྒར་པ་ཀོང་པོར་ཕེབས་པའི་ལམ་དབྱི་གཤིས་སུ་གླང་ལོ་ཟླ་བ་བཅུ་
གཅིག་པའི་ཚེས་བཅུ་བཞི་ལ་གཤེགས། རིང་བསྲེལ་དང་འཇའ་འོད་སོགས་
ངོ་མཚར་གྱི་ལྟས་དུ་མ་བྱུང་ངོ་། །
མཚུར་ཕུ་རིན་པོ་ཆེ་ཀུན་སྤངས་པ་ཀུན་དགའ་བློ་གྲོས་ནི་གྲུབ་ཐོབ་ཆེན་
པོའི་དབོན་རིགས། དབོན་པོ་དཀའ་ཐུབ་ཀྱི་སྲས་ཆེ་བ་ཡིན་ཏེ། ཆོས་བློའི་
རྗེས་སུ་མཚུར་ཕུའི་གདན་ས་ལོ་ཤས་ཙམ་བཟུང་ངོ༌། །
མཁས་པ་ཆེན་པོ་ཀརྨ་པ་དཀོན་གཞོན་ནི། རྗེ་རང་བྱུང་བའི་ཞབས་ལ་
ཐུག་ཙམ་དང་། གཙོ་བོར་རྗེ་རོལ་པའི་རྡོ་རྗེའི་སློབ་མ་ཡིན། གསང་ཕུར་
མཚན་ཉིད་སྦྱངས། བོད་ཀྱི་སྟོན་པ་ཞིག་ལ་མཁས་པར་གྲགས། རེས་མདའ་
བ་གཞོན་ནུ་བློ་གྲོས། ལོ་ཆེན་སྐྱབས་མཆོག་བཟང་པོ། བཙོང་ཁ་པ་བློ་
བཟང་གྲགས་པ་རྣམས་འདུས་ནས། གནམ་རྩེ་ལྡེང་གི་ཆོས་འཁོར་དུ་གྲགས་
པ་མཛད་ཚེ་ཆོས་འཁོར་གྱི་གྲལ་དཔོན་མཛད། མཁན་ཆེན་གཡག་པ་དང༌།
ཀུན་མཁྱེན་རོང་པོས་ཀྱང་བྱམས་ཆོས་ཕྱི་མ་རྣམས་གཙོ་བོར་འདི་ལས་གསན།
སྤྱིར་མཚུར་ཕུའི་ཀརྨ་དེ་མགོར་བཞུགས་པ་ཡིན་ནོ། །
རྟོགས་ལྡན་བྱང་རྒྱལ་བ་ནི་ཁམས་སུ་སྤོམ་བྲག་གི་སྒྲུབ་གནས་སུ་ལོ་ཉི་ཤུ་
རྩ་ལྔར་བསྒྲུབ་པ་མཛད། ཕྱིས་ཙཱ་རི་མཚོ་དཀར་དུ་བསྒྲུབ་པ་མཛད་པས་མཚོ་
དཀར་བ་གྲགས། ཆོས་རྗེའི་དྲུང་ནས་གདམས་ངག་རྣམས་རྫོ་གས་པར་་་་་
གནང་ནས་རྟོགས་ལྡན་ཁྲིད་དགར་གྲགས། བསམ་ཡས་ཀྱི་ཟུར་དུ་བཞུགས་
ནས་ཕྱིས་གཤེགས་པའི་ཚེ། རྡོ་རྗེ་རྣལ་འབྱོར་མའི་སྐུ་མང་དུ་བྱོན་ནོ། །
འབེ་བྱམས་ཆོས་པ་ནི་མདོ་ཁམས་འབེ་རུ་འཁྲུངས། བླ་མ་དམ་པ་་་
463



།མད
བསོད་ནམས་རྒྱལ་མཚན་དང་མཇལ། མཚན་དངོས་བྱང་ཆུབ་རྒྱལ་མཚན་
ཡིན། བོ་དོང་ཨེར་མདོ་སྔགས་ཀྱི་འཆད་ཉན་མཛད་ནས་མཁས་པར་གྱུར།
བྱམས་ཆོས་གཙོ་བོར་མཛད་པས་བྱམས་ཆོས་པར་གྲགས། རྗེ་རོལ་པའི་རྡོ་རྗེ་
ལ་ཕྱག་ཆེན་ཆོས་དྲུག་སོགས་ཆོས་ཁྲིད་མང་པོ་ཞུས་པས་རྟོགས་པ་མངོན་དུ་གྱུར།
སྦུ་རུ་བྲག་ཏུ་རྩེ་གཅིག་བསྒྲུབ་པ་ཁོ་ན་མཛད།
རྨ་སེ་སྟོན་པ་ནི། མི་ཉག་པ་ཡིན། འབོ་གངས་དཀར་གྱི་ཉེ་ལོགས་སུ་
རྨ་སེ་དགོན་བཏབ། འཆད་ཉན་ཤིན་ཏུ་དར་བ་བྱུང་ཞིང་། ད་ལྟའང་
དགོན་དེ་ཡོད། །
རྒྱ་སྟོན་ཆོས་ཀྱི་བཟང་པོ་ནི། རྒྱ་སྟོན་དཀོན་མཆོག་སེང་གེ་ལ་རབ་ཏུ་
བྱུང༌། མཚན་ཆོས་ཀྱི་བཟང་པོར་བཏགས། གསང་ཕུར་བྱོན་ཕར་ཚད་ཀྱི་
གསན་པའང་མཛད། དགུང་ལོ་ཉེར་གཅིག་པར་ཆོས་རྗེ་བསོད་ནམས་རྒྱལ་
མཚན་དྲུང་དུ་བསྙེན་པར་རྫོགས། འབེ་བྱམས་ཆོས་པ་ལས་དབང་ཁྲིད་མང་
པོ་ཞུས། རྗེ་རོལ་པའི་རྡོ་རྗེའི་དྲུང་ནས་ཕྱག་ཆེན་དང་ཆོས་དྲུག་གི་སྨིན་ཁྲིད་
ཞུས་ནས་དོན་དམ་པ་དང་འཕྲད། མཚུར་ཕུར་ཡེ་གཞོན་པ་ལ་བཀའ་བརྒྱུད་
ཀྱི་ཆོས་སྐོར་མང་དུ་ཞུས། །
རྗེ་བཙོང་ཁ་པ་བློ་བཟང་གྲགས་པ་ནི། གངས་ལྗོངས་འདིར་ཉི་ཟླ་ལྟར་
གྲགས་པས་རྒྱས་པར་སྤྲོ་མ་དགོས་ཤིང་། ཇི་སྐད་དུ། ལོ་གསུམ་ལོན་ཚེ་གྲུབ་
ཆེན་ཀརྨ་པ། ། རོལ་པའི་རྡོ་རྗེས་ཡོངས་རྫོགས་དགེ་བསྙེན་མཛད། ། ཀུན་
དགའ་སྙིང་པོ་ཞེས་སུ་མཚན་ཡང་གསོལ། ། ཐུབ་བསྟན་སྒོ་རུ་ཞུགས་པའི་
བཙོང་ཁ་པ། ། བློ་བཟང་གྲགས་པའི་ཞབས་ལ། ། ཞེས་གསུངས་པ་ལྟར།
རྗེ་རོལ་པའི་རྡོ་རྗེས་ཡོངས་རྫོགས་དགེ་བསྙེན་མཛད། མཚན་ཀུན་དགའ་
སྙིང་པོར་གསོལ། ཐུགས་རྒྱུད་བྱིན་གྱིས་བརླབས་ནས། དབུས་གཙང་དུ་
ཕེབས་པ་ན་སྟོན་པ་གཉིས་པ་ལྟ་བུའི་འཕྲིན་ལས་འབྱུང་ཞེས་བཀའ་བསྩལ་བ་
464



བཞིན་འདི་བྱུང་བ་ཡིན་ཞིང་། རྒྱལ་ཚབ་དང་མཁས་གྲུབ་རྗེ་སོགས་མཁས་
བཙུན་གྱི་སློབ་མ་དུ་མ་དང་ལྷག་པའི་ལྷས་ལུང་བསྟན་ཅིང་རྗེ་རིན་པོ་ཆེའི་ངེས་
དོན་གྱི་བསྟན་པ་གཏད་པའི་ཐུགས་སྲས་དམ་པ་རྒྱལ་མཚན་བཟང་པོ་སོགས་
མཁས་གྲུབ་ཀྱི་སློབ་མ་གནམ་གྱི་སྐར་ཚོགས་ཙམ་བྱོན་པ་ཡིན།
སྒྲུབ་བརྒྱུད་འདི་ཉིད་ཀྱི་བསྟན་པའི་བདག་པོར་གྱུར་པ་ཞྭ་དམར་ཅོད་
པན་འཛིན་པ་གཉིས་པ། དཔལ་མཁའ་སྤྱོད་དབང་པོ་ནི་བྱང་གནམ་གཞུང་
གི་བྱེ་མ་ལུང་ན་ཁ་བར་པ་བྱ་བ་ཡབ་ལྷ་རྒྱལ་དང་ཡུམ་འབྲོག་མོའི་སྲས་སུ་ལྕགས་
ཕོ་སྟག་ལོ་ལ་བལྟམས། ཟླ་བ་བདུན་ལོན་པ་ན་རྗེ་རང་བྱུང་རྡོ་རྗེ་མེ་ཏོག་ཁ་མ་
བྱེ་བ་འཛིན་པས། མེ་ཏོག་རྣམ་པར་སྨིན་ཡང་ཁ་མ་བྱེ། །དལ་འབྱོར་སྙིང་པོ་
ཐོབ་ཀྱང་སྟོབས་མ་རྒྱས། །རང་གི་ངོ་བོ་མཐོང་ཡང་ཐ་མལ་པ། །ད་ནི་རྟག་
ཏུ་མཐོང་བ་བསྟེན་བྱ་བ། །ཞེས་གསུངས་པ་ན་དད་པས་ལུས་འཕར་ཞིང་མཆི་
མའི་རྒྱུན་བྱུང་བས་ཡབ་ཡུམ་སོགས་འཇིགས་དངངས་དང་ངོ་མཚར་དུ་གྱུར།
ཡང་ཞག་བདུན་ཕྲག་གཅིག་ན་བླ་མས་སེ་གོལ་ལན་གསུམ་མཛད་པ་མཐོང་བས།
སྐྱེ་བ་སྔ་མ་གསུམ་གསལ་བར་དྲན་ཏེ་ཅུང་ཟད་གསུངས་པས། དད་ལྡན་གྱི་སྐྱེ་
བོ་དག་འདུས་ཤིང་བཀུར། ཟླ་བ་བཅུ་བཞི་ཙམ་ལོན་པ་ན། གནམ་རྩེན་
ལྡིང་གྲོག་མོར། རྗེ་རོལ་པའི་རྡོ་རྗེ་ཕེབས་ཏེ། སྐྱེ་བོ་མང་པོས་མཆོད་པ་ན་
རིའི་སྒང་ཞིག་ན་ཡུམ་གྱི་དྲུང་ན་གནས་པས་མཐོང་སྟེ་དངོས་སུ་མཆི་བར་མ་
ནུས་པས་ཕྱག་འཚལ་ཞིང་སྔོན་གསུངས་པའི་ཚིག་གི་མཐར། ཀྱེ་མ་ད་ནི་བྱིན་
གྱིས་བརླབ་ཏུ་གསོལ། ཞེས་བཤུམས་ཤིང་གསོལ་བ་བཏབ་པས། དབུ་
གདུགས་ཀྱི་སྟེང་དུ་དྲུང་གི་སྐུ་འོད་ཟེར་རབ་ཏུ་འབར་བ་ཡུན་རིང་དུ་གཟིགས།
ཡང་རྨང་གན་ཁང་དུ། རྗེ་དུས་མཁྱེན་སྔོན་གྱི་གནས་སུ་སྡིགས་མཛུབ་མཛད་
པ་མཐོང་བས་ནམ་མཁའ་འོད་ཀྱི་སྐྱེ་བ་གསལ་བར་དྲན། སྔོན་གཟིགས་པའི་
གྲུབ་ཆེན་བརྒྱད་ཅུ་ཡང་མི་གསལ་ཙམ་དུ་གཟིགས་ཏེ་དེའི་ཚུལ་གསུངས་པས་
465



དད་པར་མཛད། དགུང་ལོ་གསུམ་པ་ནས་སྐྱེ་བོའི་ཚོགས་ལ་ཆོས་གསུང་བ་
དང༌། སྔོན་གནས་རྗེས་དྲན་དང་གཞན་སེམས་ཤེས་པའི་མངོན་ཤེས་དུ་མ་
གསུངས་པས་གཞན་གྱི་ལོག་རྟོག་བསལ། དེ་ལྟ་བུས་རྟོགས་ལྡན་རིན་པོ་ཆེའི་
སྐུ་སྐྱེར་མཆོག་དམན་ཀུན་ཡིད་ཆེས་ཏེ། དགུང་ལོ་དྲུག་པ་ལ་མཁས་གྲུབ་དར་
རྒྱལ་བས་གདན་འདྲེན་ལ་བྱོན། མནལ་ལམ་བརྟགས་པས་ཀྱང་སེང་གེའི་ཕྲུ་
གུ་ཤིན་ཏུ་ལེགས་པ་ཞིག་ལྷའི་ཕྱག་ཏུ་གཏད་པར་རྨིས། མཇལ་བ་ཙམ་གྱིས་
ཡིན་མིན་གྱི་སྒྲོ་འདོགས་ཆོད་དེ་གུས་པས་སྤྱན་དྲངས། ལམ་བྱེ་ལུང་གི་ཆུ་
མདོར་ཆུ་ཆེས་པའི་རབ་འཁོར་ནས་དཔོན་སློབ་མང་པོ་ཆུ་དབུས་སུ་ལྷུང་བ་ན།
རྗེ་བཙུན་མ་སྒྲོལ་མ་ནམ་མཁར་གཟིགས་པའི་མདོ་ལ་བདེ་བར་ཐོན། མཚུར་
ཕུ་དང་གནས་ནང་དུ་བྱོན། དགེ་སློང་དར་མ་ཚུལ་ཁྲིམས་ལ་ནམ་མཁའ་འོད་
ཀྱི་སྐྱེས་རབས་རྒྱས་པ་གསུངས། ཆོས་རྗེ་དང་མཇལ་ཙམ་ནས་རྗེ་ནམ་མཁའ་
ལ་དལ་བུས་གཤེགས་པ་ཞིག་གིས་བུ་བསྟན་པར་བྱ་ཡིས་ལྟོས་ཤིག་གསུངས་ཏེ་
གར་མཛད་ནས་སྐད་ཅིག་གིས་རྡོ་རྗེ་འཆང་དུ་གྱུར། སྤྲུལ་པ་དུ་མ་སྤྲོ་བ་་
གཟིགས་པས་ཉིད་ཀྱང་བཟོད་མེད་དུ་གར་དུ་མ་མཛད་ཅིང་། དཔལ་རྡོ་རྗེ་
འཆང་ལ་གསོལ་བ་འདེབས། རྗེ་མཁྱེན་པས་གཟིགས་ལ་བྱིན་གྱིས་རློབས།
ཞེས་གསོལ་བ་བཏབ་ཅིང་སེམས་ཉིད་སྒྲིབ་བྲལ་དུ་གཟིགས། དགུང་ལོ་་་་
བདུན་པ་ལ་རྗེ་རོལ་པའི་རྡོ་རྗེ་དང་མཚོ་སྨད་དུ་མཇལ། དགེ་བསྙེན་གྱི་སྡོམ་
པ་མནོས། བྱང་ཆུབ་ཏུ་ཐུགས་བསྐྱེད། དབང་གིས་སྨིན་པར་མཛད་དེ།
ཕྱག་ཆེན་ཆོས་དྲུག་གི་ཁྲིད་བསྐྱངས། བདེ་ཆེན་དུ་མཁན་ཆེན་རིན་པོ་ཆེ་དོན་
གྲུབ་དཔལ་བ་དང་། སློབ་དཔོན་ཆོས་རྗེ་རོལ་པའི་རྡོ་རྗེས་མཛད་ནས་རབ་ཏུ་
བྱུང་ཞིང་མཚན་ཡེ་ཤེས་དཔལ་ཞེས་གསོལ། མཁན་ཆེན་རིན་པོ་ཆེ་ལ་ཀཱ་རི་ཀཱ་
སོགས་ཆོས་ཕྲན་འགའ་ཞིག་གསན། ཆོས་རྗེ་གཡུང་སྟོན་པ་ལའང་སྒྲོལ་་་་་
དཀར་གྱི་ཚེ་སྒྲུབ་ཞུས། རྗེ་རི་ཁྲོད་པ་ལ་རྒྱུད་འབུམ་དང་། མདོ་མང་ཕལ་ཆེ་
466



བའི་ལུང་དང་དབང་རྗེས་གནང་མང་དུ་གསན། ཁྱད་པར་དུ་ཡང་བཀའ་
བརྒྱུད་ ཀྱི་ མན་ ངག་ ཟབ་ ཅིང་ རྒྱ་ ཆེ་ བ་ ཕལ་ ཆེ་ བ་ ལ་ ནན་ ཏན་ དུ་ མཛད།
གནས་ནང་དུ་རྗེ་ན་རིམ་བཞི་པོ་ཕྱག་ན་བུམ་པ་བསྣམས་པ་མཐའི་བདུད་རྩི་
དབུས་མར་བསྡུས་ནས་དབང་རིམ་པ་གསུམ་རེས་མོས་སུ་བསྐུར་ཏེ། སྐུ་དྲུག་
དབང་དྲུག་ཐིག་ལེ་དྲུག །སྦྱོར་དྲུག་གསང་བ་ཡེ་ཤེས་མཛོད། །ཅེས་གསུངས་
པ་གཟིགས། བླ་མས་དབུ་ལ་འཚམས་པའི་ཅོད་པན་དམར་པོ་བཅིངས་པ་ན།
རྗེ་དུས་མཁྱེན་དང་ཌ་ཀི་མ་བདུན་གྱིས་ཤིས་པ་བརྗོད་ཅིང་། གུར་གུམ་དང་
མུ་ཏིག་བསྲེས་པའི་ཆར་འབེབས་པར་གཟིགས། ལྷ་སར་ཇོ་བོ་རིན་པོ་ཆེར་
མཇལ་བའི་ཚེ། རྗེ་རང་བྱུང་རྡོ་རྗེ་མན་ཤེལ་དག་པའི་སྐུ་ཅན་དུ་གྱུར་པར་
གཟིགས། ཡང་གནས་ནང་དུ་ཆོས་རྗེ་ཉིད་གྲུབ་ཐོབ་མང་པོའི་དབུས་ན་་་་
བཞུགས་པས་དེ་ཁོ་ན་ཉིད་བསྟན། གཡམ་བཟང་པ་བསོད་ནམས་འོད་་་་
ལའང་ཁྲིད་ཁ་མང་ཞིག་གསན་ཞིང་སྐུ་མཚམས་དམ་པར་མཛད་ནས་བསྒོམས་
པས། གནས་ནང་གི་སྒོམ་ཆེན་ཐམས་ཅད་ཀྱི་སྤྱོད་ལམ་མ་ལུས་པ་མངོན་དུ་
གཟིགས་ཏེ་སོ་སོར་ཚར་གཅོད་པ་དང༌། རྗེས་སུ་འཛིན་པའི་ཞལ་ཏ་གནང་
བས་ཐམས་ཅད་ཡ་མཚན་དུ་གྱུར། དེ་ནས་དགུང་ལོ་བཅོ་བརྒྱད་ལ་བབ་པ་
ལུག་གི་ལོ་ལ་མཁན་ཆེན་རིན་པོ་ཆེ་དོན་གྲུབ་དཔལ་བ་དང་། སློབ་དཔོན་
འཇམ་དབྱངས་ཆོས་ཀྱི་རྡོ་རྗེ། གསང་སྟོན་གཞོན་ནུ་དཔལ་བ་དགེ་འདུན་
དང་བཅས་པའི་དབུས་སུ་བསྙེན་པར་རྫོགས་པའི་ཞལ་མནལ་ལམ་དུ་ནམ་་་
མཁའ་ལ་ཉི་མའི་དཀྱིལ་འཁོར་བཞི་ཤར་བ་དང་། རང་ཉིད་ཆོས་གོས་གསུམ་
གྱིས་གཡོགས་ཏེ་ལྷ་མི་དུ་མ་ཆོས་ཀྱིས་ཚིམས་པར་བྱས་པའི་ལྟས་ཁྱད་པར་བ་
བྱུང་། བདེ་བ་ཅན་པ་སློབ་དཔོན་འཇམ་རིན་ལ་བྱམས་ཆོས་ལྔ་དང་། ཚད་
མ་རྣམ་ངེས། འདུལ་བ་མདོ་རྩ་རྣམས་གསན། ཆོས་རྗེ་རང་བྱུང་རྡོ་རྗེའི་
ཞལ་སློབ་མཁན་ཆེན་ཀུན་དགའ་འོད་ཟེར་ལ་རྡོ་རྗེ་ཕྲེང་བའི་དབང་སོགས་་
467



དབང་བསྐུར་དུ་མ་གསན་ཞིང་།: བྱང་གི་འདམ་དང་སོག་ལ་བརྒྱུད་དེ་རེ་ཤོད་
ཀྱི་བར་དུ་ཕེབས། རེ་རྒྱབ་ཏུ་བཞུགས་པའི་ཚེ། རྗེ་རོལ་པའི་རྡོ་རྗེ་ཉིད་ཀྱིས་
ཅོད་པན་ལན་དགུར་དབུ་ལ་བཅིངས་པར་གཟིགས་པ་དང་། ཡོར་རྒྱངས་སུ་
ཕྱག་གིས་སྤྱི་བོར་བྱུག་ཅིང་ལྗགས་མཆིལ་བཏབ་པས་གསེར་འགྱུར་གྱི་རྩིས་་་་
ལྕགས་ལ་རེག་པ་ལྟར་གྱུར་ཏེ་རྟེན་འབྲེལ་གྱི་སྒོ་དུ་མ་གཟིགས། བྱང་ཕྱོགས་ཕོ་
རང་ལའི་རྒྱུད་དུ་ཟླ་བའི་གདན་དང་རྒྱབ་ཡོལ་ཅན་གྱི་བླ་མ་ལས་ཤེས་རབ་བཞི་
སྦྱོར་གྱི་མན་ངག་གསན། ཡང་ ཐང་ལྷའི་རྒྱུད་དུ་བླ་མ་རྟ་མཆོག་གི་ཁྲི་ལ་་
བཞུགས་པས་ཀྱང་ན་བཟས་གཡོགས་ཏེ་བུ་ཞེས་དགྱེས་པར་མཛད་ཅིང་ལུང་
བསྟན་པར་གཟིགས། ཡུལ་དེ་དག་ཏུ་འཁོད་པའི་སྐྱ་སེར་ཀུན་གྱི་འབུལ་བ་
མང་དུ་བྱུང་བ་བསྣམས་ཏེ། གནས་ནང་དུ་ཆོས་དང་མཐུན་པའི་ཁྲིམས་དང༌
དགེ་འདུན་གྱི་ཆ་རྐྱེན་དུ་གནང་། རྗེ་རི་ཁྲོད་པ་བདེ་བར་གཤེགས་རྗེས་གྲྭ་པ་
དམུ་རྒོད་རྣམས་ལ་ཐུགས་སྐྱོ་ནས་གདན་ས་བླ་མ་བསོད་ནམས་འབུམ་ལ་གཏད་
ནས་གནས་ནང་གི་རྒྱབ་རི་སོག་རི་ཁྲོད་ཁོ་ནར་བཞུགས། མཁན་ཆེན་འོད་
ཟེར་རྒྱ་མཚོ་ལ་སྙིང་ཐིག་གི་སྐོར་ཆ་ལག་དང་བཅས་པ་གསན། སློབ་དཔོན་
འོད་ཟེར་དཔལ་ལ་སྔ་འགྱུར་གྱི་རྒྱུད་འགྲེལ་དང་གཏེར་ཁ་གོང་འོག་གི་བཀའ་
ལུང་ཕལ་ཆེ་བ་ཞུས་ཤིང་། ཉིན་མཚན་དུ་གཡེལ་བ་མེད་པར་རྒྱུད་གཞུང་
གཟིགས་རྟོག་དང་གཙོ་བོར་ཐུགས་དམ་ཏིང་ངེ་འཛིན་ཁོ་ན་ལ་མི་གཡེལ་བར་
མཛད། ཡང་གནས་ནང་གི་ཚེར་དབེན་པ་ལ་བཞུགས་པའི་ཚེ། བླ་མའི་སྐུ་
ཉི་མ་ལྟར་འབར་བས་ཉི་མའི་དཀྱིལ་འཁོར་བདུན་སྡིགས་མཛུབ་ཀྱིས་རྩེ་ཞིང་། .
མ་ཤར་ཉི་མ་གང་དུ་ནུབ་པར་འགྱུར། །མི་གཡོ་སྡིགས་མཛུབ་འདི་ནི་གར་
བྱེད་དེ། །ཡེ་ཤེས་ཉི་བདུན་གསང་བའི་རོལ་མོ་དང་། །ལྷ་མོའི་འོག་པགས་
ནོར་བུའི་རང་བཞིན་ལྟོས། །ཞེས་གསུངས་པ་གསན། སླར་ཡང་རེ་ཤོད་དུ་
ཕེབས་ཏེ་ཆོས་རྗེའི་དྲུང་ནས་གསང་བ་མཆོག་གི་བྱིན་རླབས་གསན་པས་རྡོ་རྗེའི་
468



སེམས་ལ་ངེས་པ་ཐོབ། མཚུར་ཕུར་སྤོས་ཀྱི་གླང་ཆེན་ལ་བཞུགས་པའི་བླ་མའི་
སྐུ་འོད་ཟེར་རྣམ་པར་བཀོད་པའི་ཏིང་ངེ་འཛིན་གྱི་སྟོན་པ་གཟིགས་ཏེ། ཀུན་
ནས་འགག་མེད་ནམ་མཁའི་སྒོ། །གང་དུའང་མ་བཅད་མ་ཕྱེ་བ། །མི་ཤེས་
རང་གིས་རྣམ་པར་བཅད། །ཤེས་པ་རྣམ་པར་གྲོལ་བ་ཉིད། །འོན་ཀྱང་
འགོག་སྣང་དེ་ལྟ་ན། །སྒོ་གླེགས་མཉམ་པར་བཞག་པ་ཉིད། །སུས་ཀྱང་
བསྡམ་དགྲོལ་མེད་པ་ལ། །ཁྱོད་གཡེངས་མ་བྱས་ཙམ་གྱིས་སོ། །ཕྱི་དང་ནང་
དང་བར་དག་ལས། །ཇི་ལྟར་འདོད་འདི་བྱུང་སོང་གནས། །བརྟག་ཀྱང་
མེད་དོ་དེ་བས་ན། །འོད་འདི་སྟོང་ཉིད་འོད་པོ་ཆེ། །འདི་ཇི་ལྟ་བ་དེ་ལྟ་
བུར། །ཆོས་རྣམས་ཐམས་ཅད་སྨན་པར་ལྟོས། །ཏིང་ངེ་འཛིན་གྱི་རྒྱལ་བོ་
མཆོག ། འདི་ནི་རྣམ་པར་འཕྲུལ་པའི་སྒོ། །ཞེས་གསུངས་པ་གསན། རྩོད་
པ་ཅུང་ཞིག་བྱུང་བས། ཀྱེ་མ་ཆོས་དང་མི་མཐུན་པའི། །ཆོས་པའི་གཟུགས་
ཀྱིས་ཅི་ཞིག་བྱ། །ཞེས་བྱང་ཆུབ་ལམ་ཀླུ་གསུངས་ནས་དཔོན་སློབ་བཅུ་ཙམ་
ཞིག་དབུར་སྟོད་ནས་ལམ་ཕྱུང་ཉང་པོ་རྒྱབ་མདར་རྗེ་དུས་མཁྱེན་པདྨ་རཱ་གའི་
མདོག་ཅན་གྱིས་ཤེལ་གྱི་ཟ་མ་ཏོག་གནང་སྟེ། སངས་རྒྱས་རབས་བདུན་གྱི་སྐུ་
གདུང་ཟུང་ཞིག་ཅེས་བསྩལ་བ་གཟིགས། རིམ་གྱིས་ཀོང་པོའི་ཡུལ་ཁམས་
ཐམས་ཅད་དུ་བྱོན། གནས་ཅི་རིགས་པར་དབེན་པ་མཛད། འོ་ཐང་དུ་
ཞིང་དང་སྐུ་མཐའ་ཡས་པའི་བཀོད་པ་དང་ལྡན་པའི་བླ་མ་ལས་ཀུན་སྦྱོར་སུམ་
གྲོལ་གྱི་མན་ངག་གསན། སུམ་ མཁར་ཕུའི་དབེན་པ་ལ་ བཞུགས་ པའི་ཚེ།
བླ་མའི་སྐུའི་བཀོད་པ་དགའ་ལྡན་ན་བཞུགས་པ་རྒྱལ་བ་དྲི་མ་མེད་པས་བླ་མའི་
རྣལ་འབྱོར་བསྟན་པ་དང༌། ཁྱད་པར་ཙཱ་རི་གསར་མའི་བྱིན་ལེགས་སུ་ཡུན་
རིང་དུ་བཞུགས་ཤིང༌། ཆོས་རྗེ་རོལ་པའི་རྡོ་རྗེའི་བཀའ་བཞིན་དུ་བ་ཡོ་རི་
དགོན་དང་བཅས་པའི་བདག་རྐྱེན་ཀྱང་མཛད། ཡང་ཆོས་རྗེའི་དྲུང་་་་
དཔལ་ནཱ་རོ་ཆོས་དྲུག་གི་མན་ངག་སོགས་རྒྱ་ཆེར་ཞུས་ཤིང་། དབུ་མ་རྟོག་གེ་
469



འབར་བ་སོགས་དབུ་མའི་གཞུང་རྣམས་ཀྱང་གསན། ཙཱ་རི་མ་ཆེན་གྱི་བྲག་
དཀར་མོར་ཡང་ལོ་གསུམ་བཞུགས་ཤིང་བྲག་ལོགས་ལ་ཞབས་རྗེས་གསལ་བར་
ཡོད། རི་ སྐད་ དང༌ ཕན་ཚུན་འཕུར་ནས་ ཉི་ མ་ ལ་ བཞུགས་ པར་ གྲགས།
དཔའ་བོ་མཁའ་འགྲོའི་བཀོད་པ་དུ་མ་གཟིགས་ཤིང་རྡོ་རྗེའི་གླུ་གསན། སྟག་
མ་ཕུ་དང་ལྐོག་འཕྲང་ལ་སོགས་པར་ཡུན་རིང་དུ་བཞུགས། སྟག་མ་ཕུར་་
འཇིག་རྟེན་གྱི་ཁམས་གཞན་ན་དཔལ་ལྡན་བླ་མ་སངས་རྒྱས་འོད་དྲི་མེད་དུ་
བཞུགས་པ་གཟིགས་ཤིང་། ཟབ་མོའི་དོན་གྱི་དྲི་ལན་མཛད་པ་མནལ་ལམ་དུ་
སྣང་། དེ་ཉིད་དུ་ཨོ་རྒྱན་དུ་ཁྲིད་དེ་འཁོར་ལོའི་འདུ་བ་ལས་རྡོ་རྗེ་ཐེག་པའི་
ངེས་པ་བསྩལ། ལྷུན་གྲུབ་སྟེང་དུ་དཔལ་གྱི་རིའི་བཀོད་པ་གཟིགས། གནས་
ཆེན་ཙཱ་རིར་ཆོས་རྗེ་རིན་པོ་ཆེས་ཡིད་བཞིན་གྱི་ནོར་བུ་བདུན་བསྩལ་ཏེ་གསང་
བའི་ལག་ཁྲིད་གནང་། རིན་པོ་ཆེས་བརྒྱན་པའི་བླ་གོས་དང་། ཌོམྦྷི་པའི་
རྡོར་དྲིལ་གཏད་དེ་འཁོར་ལོ་ལམ་སྲང་གི་སྒོ་ཕྱེ། རྒྱ་མཚོ་སྒང་དུ་རིན་པོ་ཆེའི་
བང་མཛོད་དུ་མ་བྱིན་ཏེ་མན་ངག་སོ་གསུམ་པ་བསྟན། ཤེལ་གྱི་བི་ཝཾ་རེག་པ་
ཙམ་ གྱིས་སྙན་པའི་སྒྲ་འབྱུང་བ་ལས་མི་ཤིགས་རྒྱན་དྲུག་གི་ཆོས་སྒྲ་གསན།
ཆོས་རྗེ་རོལ་པའི་རྡོ་རྗེ་གཤེགས་པའི་ཚེ་ངོ་མཚར་གྱི་ཆོ་འཕྲུལ་མང་པོ་གཟིགས་
ནས་གདུང་དབྱངས་མཛད། ཁྱད་པར་རི་བོ་ཆེན་པོ་དངོས་གྲུབ་འཛིན་དུ་
རྒྱལ་བ་ཉིད་ལྷན་ཅིག་སྐྱེས་པའི་སྐུར་བཞུགས་པ་ལས་ལུས་སེམས་འཆི་མེད་ཀྱི་
ངེས་པ་རྙེད་པ་སོགས་བཤེས་གཉེན་བྱིན་རླབས་ཀྱི་རྣམ་ཐར་བརྗོད་ཀྱིས་མི་ལང་
བ་མངའ། དེ་དག་གི་སྐབས་སུ་ཡི་དམ་གྱི་ཞལ་གཟིགས་ཚུལ་ཡང་འཁྲུངས་
ནས་ཆེར་མ་ལོན་པར་གནམ་གྱི་ན་འགོར་མཁའ་འགྲོ་མ་སུ་ཁ་སིདྡྷི་གཟིགས་ཏེ་
གནད་ཀྱི་མེ་ལོང་གསུངས། དེ་ནས་མི་རིང་བར་སྤྱན་རས་གཟིགས་གསལ་
བར་གཟིགས་ཏེ་དེ་ཁོ་ན་ལྟར་གཞན་ལ་སྒོམ་བཟླས་གསུང་བ་ལས་ཚིག་ཐུགས་ལ་
བཟུང་མ་དགོས། ནམ་སྐྲག་པ་ན་སྒྲོལ་མ་བྱོན་ཏེ་དབུགས་འབྱིན། གནས་
470



ནང་དུ་རྗེ་རི་ཁྲོད་པ་ལས་བདེ་མཆོག་གི་དབང་གསན་ཚེ་བདེ་མཆོག་གི་ ལྷ་་
ཚོགས་ཇི་ལྟ་བར་གཟིགས། ཡང་ཨུཏྤལ་ལ་བཞུགས་པའི་སྒྲོལ་མ་མུ་ཏིག་གི་
རྒྱན་ཅན་དང་། རྟ་མཆོག་གསེར་གྱི་རྡོ་རྗེ་ནམ་མཁར་གསོར་ཞིང་བཞད་པའི་
སྒྲས་ས་གཡོ་བ་དང་། ལྷན་ཅིག་སྐྱེས་མ་དང་། བདེ་མཆོག་དཀར་པོ་ཤེལ་
བུམ་འཛིན་པ་དང༌། དམར་པོ་དྲུག་ཅུ་རྩ་གཉིས་པ་ཀུན་ནས་ཆགས་པ་དང་།
དགྱེས་རྡོར་སེར་པོ་ཞལ་ཕྱག་མཐའ་ཡས་པ་སོགས་གཟིགས། སྤྱན་རས་་་་་
གཟིགས་གསེར་མདོག་མཉམ་པའི་སྟབས་ ཅན་ཕྱག་གཉིས་པ་ཡུམ་དཀར་མོ་
ཅན་གཟིགས་ཤིང་། བདེ་བའི་དབང་ཕྱུག་པདྨ་འཛིན། ། རྒྱལ་བ་རྒྱ་མཚོ་
སྐྱེད་པའི་ཡབ། ། རིགས་དྲུག་འཁོར་ལོས་སྒྱུར་བའི་སྐུ། ། རྣམ་དག་ཡེ་ཤེས་
རོལ་པ་ཆེ། །ཞེས་པའི་སྒྲ་གསན། ཕུག་མོ་ཆེར་རྡོ་རྗེ་རྣལ་འབྱོར་མ་ཞལ་བཞི་
ཕྱག་བཅུ་གཉིས་མ་ཡབ་སྔོ་བསངས་ཕྱག་གཉིས་པས་འཁྱུད་པ་སྙིང་པོའི་དཔའ་
བོ་བཞི། གཞན་དཔའ་བོ་ཉེར་བཞི། དཔའ་མོ་བརྒྱུད་དང་བཅས་ པའི་
འཁོར་ཡང་དག་པས་བསྐོར་བ་མཐོང་སྟེ། སྐད་ཅིག་གཅིག་གིས་དེ་དག་མེད་
པར། དཔལ་ལྡན་དབང་པོའི་བློ་བཙུན་མོ་དུ་མར་བཅས་པ་སྣང་བས་རྡོ་རྗེ་
མདུད་འགྲོལ་ཆགས་ཆེན་གྱི་བསེབ་ལམ་བསྟན་པས་ཐུགས་རབ་ཏུ་རངས་པར་
གྱུར། བདེ་ཆེན་དུ་བདག་མེད་མ་དཀར་མོ་ལྷ་མོ་བཅོ་ལྔ་ལ་སོགས་པས་གར་
བསྒྱུར་ཞིང་། སྒྱུ་འཕྲུལ་ཆེན་མོ་རབ་ཏུ་དག ཅེས་སྒྲོག་པ་གསན། གནས་
ནང་དུ་དཔལ་མཁའ་འགྲོ་རྒྱ་མཚོའི་སྐུ་ནམ་མཁའ་ཁྱབ་པ་ཡུད་ཙམ་གཟིགས།
དེ་ཉིད་དུ་ཤེར་ཕྱིན་དཀར་མོ་ལ་ཕྱོགས་བཅུའི་རྒྱལ་བས་བསྟོད་པ་དང་། མོད་
དེ་ཉིད་ལ་དམ་པའི་སྐུ་ཆེ་ཆུང་སྣ་ཚོགས་པས་འཇིག་རྟེན་ཁྱབ་ཅིང་མན་ངག་གི་
གསང་དུ་མ་གསན། སྣང་མཐའ་ཡུམ་དང་སློབ་དཔོན་པདྨ་ཡེ་ཤེས་ཀྱི་མཁའ་
འགྲོས་མཆོད་པའི་འོད་ཀྱིས་རྒྱལ་བའི་དཀྱིལ་འཁོར་ཉིད་ལ་བསྡུ་བའི་རྫུ་འཕྲུལ་
སྟོན་པ། དཔལ་སྡིངས་སུ་མཁའ་སྤྱོད་དཀར་དམར་རིགས་དྲུག་ནམ་མཁར་
471



བརྩེ་བ་དང་། གནས་ནང་དུ་དགའ་ལྡན་གྱི་གནས་དང་བྱམས་མགོན་གྱི་ཞལ་
གཟིགས། དེ་ཉིད་དུ་སངས་རྒྱས་ཀུན་གཟིགས་ཆོས་འཆད་ཅན་དང་། དེའི་
ཞིང་མཐའ་ཡས་པའི་བཀོད་པ་དང༌། སངས་རྒྱས་མི་འཁྲུགས་པ་ཞིང་དང་
བཅས་པ་གཟིགས་ཤིང་དེ་དག་གི་ཞིང་སྦྱོང་དང་སྨོན་ལམ་མཛད། དེ་ལ་་
སོགས་པ་ཡི་དམ་ཞལ་མཐོང་གི་རྣམ་པར་ཐར་པ་ནམ་མཁའི་མཐས་གཞལ་བར་
མི་ནུས་སོ། །ཉེར་དགུ་པ་ས་རྟ་ལ་སྟག་རྩེ་རྣམ་རྒྱལ་གྱི་དགོན་ས་ཡོན་བདག་
རྣམས་ཀྱིས་ཕུལ་ནས་དགོན་པ་བཏབ། དགེ་འདུན་ཡང་བརྒྱ་ཕྲག་གཉིས་
ཙམ་བྱུང་། སོ་བརྒྱད་པ་མེ་ཡོས་ལ་རྗེ་དེ་བཞིན་གཤེགས་པ་དགུང་ལོ་བཞི་
བཞེས་པ་སྟག་རྩེར་སྤྱན་དྲངས་ཆོས་དང་ཟང་ཟིང་གིས་མཆོད་དེ་རྗེ་དེས་ཀྱང་
ཡོངས་འཛིན་གཅིག་པུ་པར་བཀུར། སོ་བདུན་པ་ཤིང་སྟག་ལ་དགའ་ལྡན་མ་
མོ་བཏབ། སྤྱིར་སྒོམ་ཆེན་པ་གཙང་མ་སུམ་བརྒྱ་ལས་མི་ཉུང་བ་རྣམས་དབྱར་
དགུན་ལ་ཟླ་བ་གསུམ་རེ་མཚམས་གཅོད་ཅིང་ཁྲིད་ཀྱི་འཕྲིན་ལས་ཁོར་ཡུག་ཏུ་
མཛད་པས། རྟོགས་ལྡན་རྣལ་འབྱོར་གྱི་དབང་ཕྱུག་བགྲང་བ་ལས་འདས་པ་
བྱུང་། ཀོང་རལ་གསུམ་ལ་ཆོས་རྒྱ་དཀར་པོ་ལོ་དུ་མ་མཛད། རྗེ་དེ་བཞིན་
གཤེགས་པ་དང་དཔོན་སློབ་ལྷན་ཅིག་པར་དབུས་སུ་བྱོན་ཏེ་མཚུར་ཕུ་ལ་སོགས་
པར་འཕྲིན་ལས་རྒྱ་ཆེན་མཛད། མཚུར་ཕུའི་སེང་གེ་སྒོ་མདུན་དུ་ཆོས་དྲུག་
གསུངས་ཤིང་། སོག་དཔོན་རིག་རལ་སོགས་སྨིན་པར་མཛད། སླར་ཀོང་
པོར་འཕྲིན་ལས་བསྐྱངས་ཤིང་ཆོས་གསུང་བ་ན་རྒྱང་གྲགས་གཉིས་ཙམ་ནས་
གསུང་མཉམ་པར་ཐོས་སྐད་དེ། སྔོན་རྗེ་གྲགས་པ་སེང་གེ་གསུང་མི་བཟང་
བས། སྐྱེ་བ་ཕྱི་མ་ལ་སྐད་ཀྱི་རྟེན་འབྲེལ་སྒྲིག་གསུང་ནས་དུང་དཀར་བཟང་བ་
ཞིག་བཙལ་ཏེ་རྗེ་རང་བྱུང་རྡོ་རྗེ་ལ་ཕུལ་བའི་རྟེན་འབྲེལ་གྱིས་རྗེ་མཁའ་སྤྱོད་པ་
ཚངས་པའི་གསུང་ལྟ་བུར་ཡོད་པར་སྣང༌། དུང་འདི་ལ་ཕྱིས་གན་ནས་གསེར་
ལྗང་བརྡུངས་ཀྱི་གཤོག་པ་ཕུལ་ཏེ་རྡོ་རྗེ་གདན་གྱི་ཚོགས་དུང་དང་ལྷན་ཅིག་
472



གནྡྷོལའི་མཆོད་རྫས་ལ་ད་ལྟའང་ཡོད་དོ། ། མི་མ་ཡིན་གདུག་པ་ཅན་མང་པོ་
དགེ་བསྙེན་ལ་བཀོད། ཁྲིད་ཡིག་ཉམས་མགུར་སོགས་ངོ་མཚར་བའི་བསྟན་
པཅོས་མང་དུ་མཛད་པ་འདི་རྣམས་ནི་བསྟན་པ་ལ་མཛད་པ་ཤིན་ཏུ་ཆེའོ། །
གཙོ་བོར་མར་སྟེང་སོགས་དབེན་པ་ཁོ་ན་བསྟེན་པར་མཛད། གཞན་ཡང་
གཉིད་འོད་གསལ་དུ་ཚུད་ཅིང་རྨི་ལམ་སྒྱུ་ལུས་སུ་དག་པའི་ཡེ་ཤེས་ཀྱི་གཟིགས་
སྣང་ཕྲན་ཚེགས་ཀྱི་རིམ་པའང་། གནས་ནང་དུ་གསེར་གྱི་ར་བས་བསྐོར་བའི་
ཕོ་བྲང་དུ། རྒྱལ་པོ་ཡོན་ཏན་རྨད་བྱུང་གི་བུ་གཞོན་ནུར་གྱུར་པས་གསེར་རིའི་
རྩེར་ཤེལ་གྱི་མཆོད་རྟེན་ལ་བསྐོར་བ་ན། རིན་ཆེན་བདུན་གྱིས་དབང་བསྐུར་
ཞིང་ཤེལ་གྱི་མཆོད་རྟེན་སྣ་ཚོགས་པའི་ཆར་འབབ་པ་དང༌། གསེར་གཡུ་་
འབའ་ཞིག་ གི་རི་བོའི་ཕུག་རྣམས་ སུ་ གྲུབ་ པའི་ སློབ་ དཔོན་ བསྟེན་པ་དང་།
གཟི་བརྗིད་བློ་གྲོས་དང་། མུན་པ་རྣམ་སེལ་དང་། བློ་གྲོས་རྣམ་ངེས་དང་།
གྲགས་པའི་ཅོད་པན་དང་། སེང་གེ་བསྟན་པ་དང༌། ལྷུན་པོའི་རྒྱལ་མཚན་
དང་། ཉི་ཟླ་བརྩེགས་པ་དང་། ནམ་མཁའི་ཏོག་དང་། ཡེ་ཤེས་དབང་པོ་
དང་། རྒྱ་མཚོ་རྣམ་རྒྱལ་དང་། ཡིད་བཞིན་ཀུན་འབྱུང་ཞེས་བྱ་བའི་སྐུའི་ཆ་
བྱད་སྣ་ཚོགས་པ་རྣམས་ཀྱིས་མན་ངག་བསྟན་པ་དང༌། མཆོག་ཏུ་མཛེས་པའི་
པུནྡ་རཱི་ལས་སིདྷ་རཀྴིའི་མན་ངག་རྙེད་པ་དང་། ལྷའི་ཚོགས་དུ་མས་མངོན་
པར་དབང་བསྐུར་བའི་ཡོ་བྱད་རྒྱལ་ཆེན་བཞིས་འཛིན་པ་དང་། རིན་པོ་ཆེའི་
རྒྱལ་མཚན་ནམ་མཁའི་དབྱིངས་གང་བའི་ཏོག་ནོར་བུ་ཉི་མ་ལྟར་འབར་བ་ཅན་
ལས་བ་དན་དཀར་པོ་ནམ་ མཁའ་ཁྱབ་པར་སྤྲོ་བ་ཕྱག་གིས་འཛིན་པ་དང་།
པདྨ་རཱ་གའི་ཅང་ཏེ་རང་སྒྲ་འབྱུང་བ་འཛིན་པས་གར་བྱེད་པ་གཟིགས་པ་དང་།
ཀི་མའི་ཚོགས་ཀྱིས་ཀ་པཱ་ལ་བདུད་རྩི་ཅན་ཕུལ་བས་བདེ་བ་ཆེན་པོའི་མཐུ་
བརྟས་པར་གྱུར་པ་དང་། འཁོར་ལོས་སྒྱུར་རྒྱལ་གྱི་སྲས་མོ་བུད་མེད་མཛེས་མ་
མང་པོས་བསྐོར་བས་དགྱེས་པ་བསྐྱེད་ཅིང་དེའི་རྐྱེན་གྱིས་ཡིད་འོང་བདེ་ལྡན་གྱི་
473
་



བཀོད་པ་དྲན་པ་སྟེ། དེ་རྣམས་གནས་ནང་ཁོ་ན་ཡིན་ཞིང་། བྲེ་པོང་དུ་དུང་
ལྟར་དཀར་བའི་གཞོན་ནུས་གཡུའི་བུམ་ཆེན་རིན་པོ་ཆེས་བཀང་བ་ཕུལ་བ་དང་།
གནས་ནང་དུ་རིན་པོ་ཆེའི་གུར་དང་ཁྲིའི་བཀོད་པ་མཛེས་པར་མངོན་པར་རོལ་
བའི་ཚུལ་དང་། ལུས་ཐམས་ཅད་གཡུ་འོད་འབར་བས་བར་མེད་དུ་བརྒྱན་
པའི་མཁའ་འགྲོ་མའི་ཚོགས་ཀྱིས་ཟབ་མོའི་དོན་གྱི་གླུ་དང་གར་བྱས་པས་དགའ་
བཞི་ལུགས་འབྱུང་དུ་འཕེལ་བ་དང༌། གནས་ནང་རི་རྩེར་ནམ་མཁའ་རྟེན་
མེད་པར་བཞུགས་ཏེ། ཕྱག་གཡས་ཀྱི་མཐིལ་ཉི་མ་ལས་ལྷག་པའི་འོད་ཀྱིས་
འཇིག་རྟེན་སྣང་བར་མཛད་པ་དང༌། ཙཱ་རིར་གསེར་གྱི་ཁང་པར་གསེར་གྱི་རྔ་
བོ་ཆེ་བདུན་བསྒྲིགས་ སུ་སྣང་བའི་གཅིག་བརྡུངས་པས་ཀུན་ལས་སྒྲ་བྱུང་སྟེ།
ཟབ་ཅིང་རྒྱ་ཆེན་ནམ་མཁའི་རྔ་པོ་ཆེ། །ནམ་མཁའི་ཡིད་ཅན་སུ་ཞིག་རྡུང་
བར་རྟོག ། མ་བརྡུངས་པར་ཡང་མཁའ་ཁྱབ་ཆོས་ཀྱི་སྒྲ། །མི་ཆུང་མི་ཟད་
ནམ་མཁའ་མཉམ་པར་གྲགས། །ཕྱི་དང་ནང་གཞན་དབྱེ་བ་མེད་པའི་སྒྲ། །
དབྱངས་གསལ་རྡོ་རྗེ་གསེར་གྱི་རྔ་ཆེན་འདི། །བྱུང་གནས་འཇིག་པ་མེད་ཅིང་
འགྱུར་བས་དབེན། །འདི་ནི་ལྷུན་གྲུབ་རྟག་དངོས་ཡིད་བཞིན་བདེ། །ཞེས་
གྲག་པ་གསན། རིའི་ཚད་ཙམ་གྱི་སྐྱེས་བུ་རྟ་མཆོག་ལ་གནས་པས་དཔག་ཚད་
ཙམ་གྱི་གསེར་གྱི་རལ་གྲི་གདེངས་པས་རྔ་བོ་ཆེ་ལྟ་བུའི་སྒྲ་གྲགས་པར་གཟིགས།
རྣལ་འབྱོར་མ་དར་ཡོལ་ཞིག་གིས་འདུལ་བ་གསུང་བ་གསན། ཙཱ་རི་པད་ཕུག་
ཏུ་རིན་པོ་ཆེའི་མཆོད་རྟེན་སྒོ་བྱེ་བ་ཅན་གྱི་ནང་དུ་བྱོན་པས་བདེ་བར་གཤེགས་
པ་རྒྱ་མཚོ་མཐའ་ཡས་པའི་བཀོད་པ་གཟིགས། སོ་ལ་སྟེང་དུ་ཨོ་ཌན་གྱི་བཀོད་
པ་རི་བྲག་མེ་ཏོག་དང་མཆོད་རྟེན་གྱིས་གང་བར་དཔའ་བོ་དང་རྣལ་འབྱོར་མ་
ལང་ལོང་དུ་གཟིགས་ཤིང་མན་ངག་གི་གནད་ཀྱིས་ཚིམ། གཡུ་མཚོར་ནམ་
མཁའ་ཌཱ་ཀི་མ་ཁ་དོག་སྣ་ཚོགས་པ་མངོན་པར་དགའ་བར་འཁོར་ལོ་འདུ་བ་ལ་
འགྲོའོ་ཞེས་ཟེར་ཞིང་ཁྱེད་ཅག་ཀྱང་འདོང་ངོ་ཟེར་བ་ན། ཁོ་བོ་མི་འགྲོ་སྟེ་
474



འཁོར་ལོ་འདུ་བ་འདི་ཉིད་དུ་འབྱུང་ངོ་། ། འོ་ན་འཁོར་ལོ་བདུན་གྱི་ཏིང་ངེ་
འཛིན་སྟོན་ཞིག་ཟེར་བ་ན་སྐད་ཅིག་དེ་ཉིད་དུ་རྣམ་འཕྲུལ་དྲན་རྫོགས་སུ་བཀོད་
པས་རབ་ཏུ་ཚིམ། གནས་ནང་དུ་པདྨ་རཱ་གའི་མེ་ཏོག་རྒྱངས་གྲགས་ཙམ་གྱིས་
ཁེབས་པར་ཏིང་ངེ་འཛིན་མཛད་པ་ན་ནམ་མཁའ་ཐམས་ཅད་ཉི་ཟླ་སྤེལ་མས་
གང་བ་ལས། དངུལ་གྱི་མེ་ཏོག་གི་ཆར་རེ་གན་བདེ་བ་འབབ་ཅིང་ལྷའི་བུ་མོ་
མཐའ་ཡས་པས། རྡོ་རྗེའི་ གླུ་བླངས་པ་ལས་ཟབ་མོ་རྡོ་རྗེ་ཐེག་པའི་ངེས་པ་
རྙེད། སོ་ལ་སྟེང་དུ་གླང་པོ་ཆེ་ཤིན་ཏུ་ཆེ་བའི་རོ་གྲོགས་ཤིག་དང་གཉིས་ཀྱི་
བཤུས་པ་ལས་ཤ་རུས་ཐམས་ཅད་རིང་བསྲེལ་འབའ་ཞིག་ཏུ་གྱུར་ཏེ། དེ་དག་
ཡི་གེའི་རྣམ་པར་གྱུར་ནས་སྔགས་ཀྱི་སྒྲ་སྒྲོགས་ཤིང་ལྡིང་བ་དང་རྒྱལ་བའི་གདུང་
མང་དུ་འཕྲོ་བར་གཟིགས། ཙཱ་རིར་ཤེལ་གྱི་རལ་གྲི་འདོམས་གང་བའི་རྩེ་ལ་མེ་
འབར་ཞིང་། སོ་ལས་འཇའ་ཚོན་འབྱུང་བ། ཡུ་བ་ལས་བདུད་རྩི་འབབ་པ་
ཞིག་རྙེད་དེ། དེས་རང་ལུས་གྲངས་མེད་དུ་བསིལ་བས་རལ་གྲི་དང་མཉམ་
པའི་ལུས་རྫོགས་པ་དེ་རྙེད་དུ་སྣང༌། ཡང་བཅོམ་ལྡན་འདས་ལྷན་ཅིག་སྐྱེས་
པའི་སྐུར་སྣང་བ་ན་སྒྱུ་འཕྲུལ་གྱི་བཀོད་པས་གྲོ་ཧ་དེ་བ་ནས་ཞུགས་ཏེ་ཛ་ལན་དྷ་
ར་ནས་བྱུང་ཞིང་སླར་ཡང་ཧི་མ་ལ་ཡ་དང་། ར་མེ་ཤྭ་རའི་གནས་སོགས་ནས་
ཞུགས་ཤིང་ཆོས་ཀྱི་འཁོར་ལོ་རབ་ཏུ་བརྟན་པ་ལ་སོགས་པའི་རོལ་པ་དུ་མ་་
མཛད་དོ། ། དེ་ལྟར་གསང་སྒྲོན་རྣམ་བཀོད་ལས་འབྱུང་བའི་གཟིགས་སྣང་
རྣམས་ལ། ཐུན་མོང་མ་ཡིན་པའི་དོན་འགྲེལ་ཉུང་ངུ་ཞིག་ཀྱང་རྗེ་ཉིད་ཀྱི་
བཀའ་འབུམ་དུ་བཞུགས་སོ། །གཞན་ཡང་རྣམ་ཐར་རེ་མིག་མ་སོགས་ནས་
འབྱུང་བ་སྐབས་ཤིག་ན། མཆོད་རྟེན་གྱི་དབུས་སུ་བཞུགས་པའི་དཔལ་ལྡན་
བླ་མ་དང་དྲི་ལན་མཛད་པ། ཙཱ་རིར་ལཝི་ཀཱ་མུ་ཁ་གཟིགས་ཤིང་དེའི་ཕོ་བྲང་
དུ་བཞུགས་པ། དཔལ་པདྨ་བཛྲ་ལས་གདན་ས། རྒྱལ་འཛིན་དུ་རྡོ་རྗེ་ཕུར་
པའི་དཀྱིལ་འཁོར་དུ་དབང་བསྐུར་བའི་ཚུལ་གཟིགས་པ། གཙོ་བོར་གནས་
475



བརྟན་བཅུ་དྲུག་བཞུགས་ཁྲིའི་བཀོད་པ་སྣ་ཚོགས་ཅན་གཟིགས་པ། དེ་ཉིད་
དུ་བདེ་མཆོག་དྲུག་ཅུ་རྩ་གཉིས་ཀྱི་དཀྱིལ་འཁོར་གཟིགས་པ། ལྷུན་གྲུབ་སྟེང་
དུ་ཡུལ་རིགས་རྒྱ་ཆེན་ཁྱབ་པའི་ཁང་བཟང་དུ་འགྲོ་བ་མང་པོ་ལ་དབང་བསྐུར་
བ། སྒམ་པོར་ཌོམྦི་པ་གཟིགས་པ། བྱང་དུ་བདེ་བར་གཤེགས་པས་ལུང་
བསྟན་པ། ཙཱ་རི་པརྦ་ཏར་དུར་ཁྲོད་རྔམ་པ་སྒྲ་སྒྲོགས་གཟིགས་ཤིང༌། ལྷའི་
ཡུལ་དུ་འཁྲུངས་པ་དྲན་པ། ལྐོག་འཕྲང་གི་རིར་ལྷོ་བྲག་གྲུབ་པའི་གནས་ཀྱི་
བཀོད་པ་བུམ་ཆེན་ལྟར་གཟིགས་པ། རྒྱལ་གྱི་རི་བོར་མ་ཎི་གྷོ་ག་ལ་གཟིགས་
པ། སུམ་མཁར་དགའ་ལྡན་དུ་འཕགས་མ་སྒྲོལ་མའི་དཀྱིལ་འཁོར་གཟིགས་
པ། ་ཙཱ་རི་ཏྲར་འཇམ་དཔལ་དཀར་པོ་ཡབ་ཡུམ་གྱི་དཀྱིལ་འཁོར་གཟིགས་པ།
དེ་དང་ཉེ་བར་བྱང་ཤམྦྷ་ལའི་བཀོད་པ་གཟིགས་པ། མཚུར་ཕུར་ཕྱག་རྡོར་
དམར་པོའི་དཀྱིལ་འཁོར་གཟིགས་པ་རྣམས་ཏེ། དེ་ལས་རི་བོ་མ་ཎི་བྷཾ་ག་ལ་
གཟིགས་པའི་ཚུལ་ནི། རྗེ་ཉིད་ཀྱི་གསུང་ལས་འདི་ལྟར་འབྱུང་སྟེ། ཡང་རེ་
ཞིག་གཉིད་ཀྱིས་ལོག་པའི་རྨི་ལམ་འཁྲུལ་བ་ལ་དྲན་པའི་ཤེས་པ་སྐྱེས་ཏེ། ཨེ་
མ་འདི་ནི་རྨི་ལམ་མོ། རང་ལས་གཞན་དུ་མེད་པའི་གནས་ཀྱི་བཀོད་པ་དག་
ལྟའོ་སྙམ་ནས། ལྷོ་ཕྱོགས་ཀྱི་རྒྱུད་དུ་འཕུར་ཞིང་སོང་བ་ལས། རི་བོ་མ་ཎི་བྷཾ་
ག་ལ་མཐོང་བར་བྱས། འདོད་པའི་དོན་ཅུང་ཟད་ཀྱང་ཐོབ་སྟེ་འོངས་པ་ན།།
རས་ཁ་དོག་སྣ་ཚོགས་པའི་གོས་ལྷབ་ལྷུབ་དང་། མེ་ཏོག་སྣ་ཚོགས་པའི་ཕྲེང་
བས་བརྒྱན་པའི་བུ་མོ་བདུན་ཞིག་ལམ་ན་འཁོད་དེ། ཀྱེ་རྣལ་འབྱོར་པ་ཅུང་
ཟད་བཞེས་ཤིག་ཅེས་ཟེར་རོ། །འདི་ནི་དཔག་བསམ་ཤིང་གི་སྙེ་མའོ། །ཞེས་
ཤིང་ཐོག་བྱིན་ཞིང༌། མེ་ཏོག་གི་ཕྲེང་བས་ལུས་བརྒྱན་ཏེ་མགུ་བར་བྱས་ནས་
གླུ་བླངས་པ། འོ་ན་དགའ་འོ་བདེ་འོ་རྣལ་འབྱོར་མཆོག ། དེ་རིང་སྔོན་གྱི་
ཉེར་སྤྱོད་དྲན། །དུར་ཁྲོད་ཆེན་པོ་དཔལ་གྱི་ནགས། །སློབ་དཔོན་ཆེན་པོ་
སྙུརྨ་པ། །དངོས་གྲུབ་ཆེན་པོ་ཉི་མ་པ། །དྲན་ནམ་ཤེས་སམ་རྣལ་འབྱོར་
476



མཆོག །ཡང་ན་རྣལ་འབྱོར་རང་ཡུལ་ཟུང་། །ཡང་ན་སྒྱུ་རྩལ་ཆོ་ག་སྟོན། །
ཡང་ན་གནས་ཀྱི་བཀོད་པ་བརྗོད། །གཞན་དུ་འགྲོ་བའི་གོ་སྐབས་མེད། །
ཅེས་སོ། །དེའི་ཚེ་ཅུང་ཟད་བསམས་ཏེ། རྨི་ལམ་གྱི་སྣང་བ་འདི་རང་ལས་
གཞན་མ་ཡིན་ཏེ། འོན་ཀྱང་སྒྱུ་རྩལ་གྱིས་ཟིལ་གྱིས་མནན་ན་ནུས་མོད་ཀྱི།
ཌཱ་ཀིའི་རིགས་ལ་གྱ་ཚོམས་སུ་བརྒལ་བར་མི་བྱ། གླུ་ལེན་བྱའོ་ཞེས་བསམས་
ནས། རང་འདྲ་བ་གཉིས་གཡས་གཡོན་དུ་བཀོད་དེ་རམ་འདེགས་སུ་སྩལ་
ནས་སྨྲས་པ། ཨེ་མ། རང་སྣང་ཌཱ་ཀིའི་ཚོགས་རྣམས་དང་བས་གསོན། །
རྣལ་འབྱོར་མཁའ་སྤྱོད་དབང་པོ་གར་ཡང་ཕྱིན། །རྫུ་འཕྲུལ་ཡིད་ཀྱི་ལུས་་
འདིས་གར་ཡང་བརྟོལ། །ཕྱོགས་བཅུ་ཀུན་འགྲོའི་ལམ་ཡང་དགག་མི་ནུས།
རྣལ་འབྱོར་རང་ཡུལ་འཛིན་དུ་མི་ལུས་ཡོད། །སྒྱུ་རྩལ་ཆོ་ག་བསྟན་པ་ཁྱེད་ལ་
བཟང་། །སྔོན་གྱི་ཉེར་སྤྱོད་དྲན་ཡང་ཅི་ཞིག་བྱ། །ཆོས་རྣམས་ཀུན་གྱི་ཆོས་
ཉིད་མ་མཐོང་ངམ། །བྱང་ཕྱོགས་བརྡ་ཡི་རྣལ་འབྱོར་མཁའ་སྤྱོད་པ། །རི་བོ་
གྷཾ་གའི་བཀོད་པ་ལོས་ཏེ་ཤེས། །རི་བོ་གྷོ་གའི་ཤར་ནས་བལྟས་ཙམ་ན། །
གླང་ཆེན་རབ་བརྟན་གསེར་གྱིས་བརྒྱན་པ་འདྲ། །རི་བོ་བྷ་གའི་ལྷོ་ནས་བལྟས་
ཙམ་ན། །རྟ་མཆོག་སྤྲིན་ཤུགས་ཆས་སུ་བཅུག་པ་འདྲ། །རི་བོ་གྷོ་གའི་ནུབ་
ནས་བལྟས་ཙམ་ན། །རབ་མཛེས་རྨ་བྱ་གར་ལ་ཆས་པ་འདྲ། །རི་བོ་གྷོ་གའི་
བྱང་ནས་བལྟས་ཙམ་ན། །བྱ་མཆོག་ཤང་ཤང་གླུ་གར་བསྒྱུར་བ་འདྲ། །རི་
བོ་གྷོ་གའི་སྟོད་དུ་བལྟས་ཙམ་ན། །རྒྱལ་བའི་མཆོད་རྟེན་སྒོ་མང་བཀོད་པ་
འདྲ། །རི་བོ་གྷོ་གའི་ནང་དུ་བལྟས་ཙམ་ན། །དམ་པ་རིགས་བརྒྱའི་བཀོད་
པ་བཀྲམ་པ་འདྲ། །རི་བོ་གྷཾ་གའི་སྟེང་དུ་བལྟས་ཙམ་ན། །ནམ་མཁའ་ཁྱབ་
པའི་གདུགས་མཛེས་ཕུབ་པ་འདྲ། །རི་བོ་གྷོ་གའི་མཐའ་མར་བལྟས་ཙམ་་
ན། །ཕྱོགས་སྐྱོང་དབང་པོ་དུ་མས་འདུད་པ་འདྲ། །རི་བོ་གྷོ་གའི་འོག་ཏུ་
བལྟས་ཙམ་ན། །བཻ་ཌཱུར་དག་པའི་མེ་ལོང་ཕྱིས་པ་འདྲ། །དགྱེས་པར་མཛོད་
477



ཅིག་རིགས་ལྡན་ཌཱ་ཀིའི་ཚོགས། །ཡང་དག་ཡེ་ཤེས་སྙིང་པོ་གྲུབ་པར་སྨོན། །
ཞེས་པ་ལ་དེ་དག་མགུ་སྟེ་ཕྱག་བྱས་ནས་སྨྲས་པ། ཨེ་མ་མཁའ་སྤྱོད་རྣལ་
འབྱོར་མཆོག །རི་བོ་གྷོ་གའི་རྣམ་བཞག་མཚར། །ངེད་ཅག་གནས་གསུམ་ཌ་
ཀི་མ། །རྡོ་རྗེ་ལུས་ཀྱི་རི་བོ་ཤེས། །འགྱུར་མེད་སེམས་ཀྱི་རི་བོ་དང༌། །དོན་
དམ་མཆོག་གི་རི་བོ་ཤེས། །ངོ་མཚར་རྨད་དུ་བྱུང་བའི་གནས། །རྡོ་རྗེ་ཀླུ་ཡི་
གསང་མཛོད་ལགས། །རྣམ་པ་ཀུན་ཏུ་མི་འབྲལ་བ། །མཆེད་ལྕམ་དམ་ཚིག་
སྲོག་ཤིང་ལགས། །ཡང་དག་བཀོད་པའི་གསེར་གྱི་རིར། །དུས་བཏ་་་་
འགྱུར་བ་མེད་པ་ལགས། །ཞེས་སོགས་མང་ཞིག་སྨྲས། མྱོས་བྱེད་བླུད་པའི་
མོད་ལ་གཉིད་སད་དེ་བསམས་པས། ཕལ་ཆེར་དྲན་པ་ལས་དེ་ཡང་རིམ་གྱིས་
ཡལ་བར་གྱུར་ཏེ། འདི་དག་ཉུང་ཤས་ཙམ་དལ་ལས་སུ་བགྱིས་པའོ། །ཞེས་
དང་། ཡང་རྗེ་མཁའ་སྤྱོད་པ་ཉིད་ཀྱི་གཟིགས་སྣང་རེའུ་མིག་ཏུ་བཀོད་པ་འཕྲོ་
ཅན་ཞིག་ལས། དབང་གི་ཕུག་ ཏུ་ སྤྲིན་གྱི་ཕུང་པོའི་དབུས་སུ། དམ་པ་་
སངས་རྒྱས། པདྨ་འབྱུང་གནས་དང་། ས་ར་ཧ་རྣམས་ཐོ་བརྩེགས་སུ་སྣང་
ཞིང་རང་ཉིད་ལ་ཐིམ་པར་སྣང་བ། ཙཱ་རིར་དགྲ་བཅོམ་པ་རསྨི་བི་མ་ལས་
རྗེས་སུ་བཟུང་ཞིང་གདམས་པ་བྱིན་པ། དགོན་སར་དུ་དྷརྨ་མ་ཏི་བཙུན་མོ་
དང་བཅས་པ་མཐོང་བ། དེ་ཉིད་དུ་ཟླ་བའི་གདན་ལ་བཞུགས་པའི་པུཏུ་རཏྣ་
མཐོང་བ། ཡེ་གོང་དུ་པདྨ་འབྱུང་གནས་མཐོང་བ། སྟག་ཁྲོམ་དུ་དཔལ་
པྲཛྷ་བྷ་དྲ་མཁའ་འགྲོ་དུ་མས་བསྐོར་བ་སྣང་བ། བཀྲ་ཤིས་དགྲ་བཅོམ་པ་རསྨི་
བི་མ་ལ་དཀར་པོ་སྣང་བའི་གོས་དང་ལྡན་པས་གདམས་པ་དང་དྲིས་ལན་མང་
དུ་མཛད། དེ་ཉིད་དུ་སེང་གེའི་ཁྲི་ལ་བཞུགས་པའི་རྗེ་བཙུན་མི་ལ་མཁའ་འགྲོ་
དུ་མའི་འཁོར་དང་བཅས་ཏེ་གདམས་པ་ཅུང་ཟད་གླུར་བླངས་པ་མཐོང་ཞིང་
ཐོས་པ། དེ་ཉིད་དུ་མངའ་བདག་ཌོམྦྷི་པ་བཙུན་མོ་དང་བཅས་པ་མཐོང་བ།
དེ་ཉིད་དུ་ཤིན་ཏུ་དཀར་བའི་མཆོད་རྟེན་འཛིན་པའི་དམ་པ་སངས་རྒྱས་སྣང་བ།
478



དེ་ཉིད་དུ་ས་ར་ཧ་གཙོ་འཁོར་གསུམ་གསལ་བ། དེར་གྲུབ་ཐོབ་ཚེམ་བུ་པས་
ཚིགས་སུ་བཅད་པ་ཞིག་བཀའ་སྩལ་ཞིང་གདམས་པ། དེ་ཉིད་དུ་དཔལ་བིར་
པ་བཙུན་མོ་དང་བཅས་པ་མཐོང་བ། དེ་ཉིད་དུ་སངས་རྒྱས་བུདྡྷ་ཀཱིརྟི་དང་པུ་
ཎེ་བཛྲ་མཐོང་བ། དེར་རྡོ་རྗེ་འཆང་དང་དཔལ་དྷརྨ་ཀཱིརྟི་དུས་གསུམ་མཁྱེན་
པ་སྣང་བ། དེར་རྒྱལ་ཛྲ་ཤྲཱི་ལ་རྨ་བྱ་དུ་མས་མཆོད་པ་མཐོང་བ། པད་ཕུག་
ཏུ་ཆུ་སྐྱེས་ལ་གནས་པའི་སློབ་དཔོན་པདྨ་སཾ་བྷ་བ་མཐོང་བ། མངོན་པ་ལ་
དགའ་བས་ཆོས་ཀྱི་རྗེ་རཏྣ་ཤྲཱི་ཛྙཱ་ན་ལ་དཔའ་བོ་དུ་མས་བསྐོར་བ་གསལ་བ།
དགོན་གསར་དུ་དཔལ་ཛྷཱ་ན་སིདྷི་གཙོ་འཁོར་གསུམ་གྱི་དྲིས་ལན་དུ་མ་མཛད་པ་
གཟིགས་པ་རྣམས་བྱུང་ཞིང་། ཡང་ཁྲུམས་ཟླའི་ཚེས་བཅོ་བརྒྱུད་ཀྱི་ཐོ་རངས།
རི་ངོས་མཆོག་ཏུ་མཛེས་པ་ཞིག་ན། ཤེལ་གྱི་མཆོད་རྟེན་ཆེ་ཞིང་དཔེ་མེད་པའི་
བཀོད་པ་ཅན་བཅུ་གསུམ། མུ་ཏིག་གདུགས་བླ་ན་མེད་པ་སུམ་བརྩེགས་དང་།
བདུན་བརྩེགས་ཀྱིས་མངོན་པར་བརྒྱན་པའི་བར་བར་གསེར་གྱི་དྲིལ་བུ་གཡེར་
ཁའི་དྲ་བས་ཉེ་བར་བརྒྱན་པ་དཔག་བསམ་གྱི་ལྗོན་པ་དང༌། མེ་ཏོག་སྐྱེད་
ཚལ། བདུད་རྩིའི་རྫིང་བུ་དང་། བྱ་ཚོགས་ཡིད་དུ་འོང་བ་དུ་མས་རབ་ཏུ་
བཀྲ་བར་བྱས་པའི་དབུས་ཀྱི་མཆོད་རྟེན་གྱི་བུམ་པའི་ནང་རིན་པོ་ཆེའི་ཁྲི་ཧ་
ཅང་མཐོ་བ་མ་ཡིན་པ་ལ། རྗེ་བཙུན་རིན་པོ་ཆེ་སྐུའི་ཆ་ལུགས་ཇི་ལྟ་བས་
བཞུགས་པའི་མདུན་ན། ལྡོང་རོས་གྱི་མདོག་ལྟ་བུ་དམར་སེར་ཤིན་ཏུ་རྒྱས་
ཤིང་སྨིན་པའི་ཤིང་འབྲས་ཀྱིས་གང་བའི་པདྨའི་སྣོད་འཛིན་ཞིང་གུས་པས་་་་
བདག་ཉིད་འདུག་པར་མཐོང་སྟེ། དེའི་ཚེ་མགོན་པོའི་ཕྱག་གཡས་ཀྱི་མཐེབ་
སྲིན་གྱིས། ཤིང་འབྲས་གསུམ་ཞིག་བསྣམས་ཏེ་གསུངས་པ། །མི་དགེ་དགེ་
དང་དེ་བཞིན་གཉིས་མེད་པ། །འཁོར་བ་དེ་འདས་དེ་བཞིན་མཉམ་པ་་་་
ཉིད། །རྟོག་པ་རྟོག་བྲལ་ཡང་དག་དེ་ཁོ་ན། །དགྱེས་པ་དམ་པའི་དགྱེས་
དང་ལྷན་ཅིག་སྐྱེས། །འདི་དང་འདི་དག་ཞེས་པ་རྣམ་གྲངས་ཀྱི། །རྣམ་པ་
479



རབ་གནས་དབྱེར་མེད་ངོ་བོ་ཉིད། །གང་འདིའི་མངར་བ་ཡིད་འོང་རོ་བརྒྱའི་
གཙོ། །རང་ལ་གནས་པ་རང་གིས་མྱོང་བྱ་ཀྱེ། །ཞེས་པ་ལ་གུས་པས་བཏུད་
དེ་ཡང་དག་པར་བླངས་ནས་མྱངས་པ་ལས་ཆེས་ཤིན་ཏུ་མངར་བ་ཚད་མེད་པ་
མཐོང་སྟེ། ཨེ་མ་ཧོ། །དགེ་མི་དགེ་འདས་འཁོར་མི་རྟོག་རྣམས་ཇི་ལྟར་བཞི་
པ་གསུམ་པ་དང་སྦྱར། ཤིན་ཏུ་ཚིམ་པ་སྐྱེད་པའི་རོ་འདི་ནི་དེ་རིང་ལས་་
བདག་གིས་གཞར་ཡང་མ་མཐོང་ན་ཇི་ལྟར་རང་ལ་གནས་པ་ཞེས་གསུངས་སྙམ་
དུ་གྱུར་པ་ལས། མགོན་པོ་འཛུམ་པ་མཛད་པ་མཐོང་ངོ༌། །ཞེས་སོགས་
དང་། ཡང་སྨིན་དྲུག་ཟླ་བའི་ཚེས་བཅུ་གཉིས་ཀྱི་ཐོ་རངས་ཡིད་རླུང་ཤིན་ཏུ་
དྭངས་པའི་རྨི་ལམ་གྱི་སྣང་བར་ཤིན་ཏུ་ངོ་མཚར་བའི་སྣང་བ་དག་མདོར་བསྡུས་
ཏེ་བརྗོད་པ། ཡིད་འོང་ཛམ་བུ་ཆུ་གསེར་བཀོད་པའི་ཞིང་། • །མཐོང་དང་
དྲན་ཐོས་དགའ་བདེ་མཆོག་སྦྱིན་བྱེད། །ལྟ་བས་མི་ངོམས་མཛེས་པའི་དཔལ་
སྟོང་འབར། ནོར་བུ་རིན་ཆེན་བྱེ་བས་རྣམ་པར་བཀྲ། །གསེར་གྱི་མཚོ་སྐྱེས་
འདབ་ རྒྱས་ དྲི་ཞིམ་ ལྡན། །ཨནྡ་ སྙིལ་ མདོག་ དཔག་ ཡས་ པདྨའི་ མཚོ། །
གསེར་རིའི་ཕྲེང་བ་བྱེ་རུའི་སྡོང་པོས་བརྒྱན། །རི་རྩེར་འདབ་སྟོང་ལྡན་པའི་
པདྨོ་རྒྱས། །ལྷ་ཤིང་ཡོངས་འདུའི་ཕྲེང་མཛེས་མེ་ཏོག་དང་། །འབྲས་བུའི་
བཅུད་ལྡན་དྲི་བཟང་ཀུན་ ཏུ་འཕྲོ། །དཔག་ཚད་བྱེ་བའི་ཁྱོན་ལྡན་པདྨོའི་་
དབུས། །རིན་ཆེན་རང་བཞིན་གཞལ་མེད་ཁང་བཟང་བཀོད། །རབ་་་་་
མཆོག་མཚན་ཉིད་ཐམས་ཅད་རབ་ཏུ་རྫོགས། །ཕྱི་དང་ནང་མེད་གཞའ་འོད་
ཕྲེང་བ་འཁྲིགས། །མཁའ་དབུས་འོད་སྟོང་ལྡན་པའི་གཟི་འོད་འབར། །སོ་
གྲངས་བསིལ་ཟེར་ལྡན་པའི་ཕྲེང་མཛེས་གསལ། །རིན་ཆེན་ གྲོང་ཁྱེར་གྲོང་
བརྡལ་བཀོད་པ་ཅན། །དལ་གྱིས་མངོན་པར་འགྲོ་བ་གསེར་རིའི་ཕྲེང་། །
མཁའ་ལ་རང་དབང་རྒྱུ་བའི་མཛེས་པ་དང༌། །ཀུན་བཟང་མཆོད་པའི་སྤྲིན་
མང་རྣམ་པར་བརྡལ། །ཁང་བཟང་རྣམ་པར་རྒྱལ་མཚུངས་བྱེ་བ་སྙེད། །
480



ཕྱོགས་དང་ཕྱོགས་མཚམས་ཀུན་ཏུ་མངོན་པར་བཀྲམ། །ཡིད་འོང་སྐྱེད་ཚལ་
རྫིང་བུའི་ཕྲེང་མཛེས་དང་། །བདུད་རྩིའི་ཆུ་ཀླུང་བསམ་ཡས་བཀོད་་་་་
འཕགས། །མི་དང་ལྷ་ཀླུ་ལྷ་མིན་གནོད་སྦྱིན་དབང་། །དྲི་ཟ་ནམ་མཁའ་
ལྡིང་སོགས་རབ་མཛེས་ལྡན། །རིན་ཆེན་རྒྱན་ཆས་ ལྷག་པར་མཛེས་བྱས་་་
པ། །དུ་མས་ཕྱག་འཚལ་མཆོད་ཅིང་མངོན་པར་བསྟོད། །ལང་ལོང་མེ་ཏོག་
ཆར་མང་བདེ་བྱེད་དང་། །དར་དིར་སིལ་སྙན་བསྟོད་པའི་སྒྲ་ཡིད་འོང་། །
མཐོང་ངམ་དྲན་པ་ཡིས་ཀྱང་ཚིམ་བྱེད་པ། །རྒྱལ་བའི་ཡེ་ཤེས་ཐུགས་རྗེའི་མཐུ་
ལས་གྲུབ། །དེ་ལྟ་བུའི་བཀོད་པ་མཆོག་གིས་ཀུན་ཏུ་བརྒྱན་པའི་ཞིང་གི་དབུས།
གསེར་གྱི་ཕོ་བྲང་ཁང་པ་བརྩེགས་པ་དུ་མའི་དཀྱིལ་རྒྱ་ཆེ་ཞིང་མཐོ་ལ་མཛེས་པ་
མཐའ་ཡས་པས་མངོན་པར་འཕགས་པའི་གཞལ་མེད་ཁང་གསེར་གྱི་རྒྱལ་་་་་
མཚན་བྱེ་བ་སྟོང་གིས་བརྒྱན་པའི་རྩེར། གསེར་གྱི་གདུགས་མུ་ཏིག་གི་དྲ་བས་
རྣམ་པར་གཡོགས་པ། ནོར་བུ་རིན་པོ་ཆེ་པདྨ་རཱ་གའི་ཏོག་ཉི་མ་སྟོང་གི་འོད་
ལས་ལྷག་པར་འོད་གསལ་བས་མཚན་པ་ཕུབ་པ། བར་སྣང་ནས་ལྷའི་བུ་དང་
བུ་མོ་དུ་མས་མཆོད་པར་བྱེད་པ། ཕོ་བྲང་གི་ཐོག་རིམ་པ་ཉེར་བཞི་ པའི་་
དབུས་རིན་པོ་ཆེའི་ཁྲི་མཆོག་ཏུ་མཛེས་པ་ལ། མགོན་པོ་ནམ་མཁའ་དྲི་མ་མེད་
པ། སྐུ་བྱད་དང་ཆ་ལུགས་ཀྱི་རྣམ་པར་འགྱུར་བ་ཐོས་པ་བརྒྱུད་པ་བས་ཚད་
མེད་པར་འཕགས་པ་མངོན་སུམ་དུ་བཞུགས་པར་མཐོང་སྟེ། འོད་བཟང་
གསེར་གྱི་དཔྱད་ལྡན་ལྷ་མིའི་དར། །འབར་བའི་མཚམས་སྤྲིན་ལྟ་བུས་རབ་
གཡོགས་པས། །ཁ་རི་འཆར་ཀའི་འོད་ཀྱིས་གོས་འདྲའི་སྐུ། །མཚན་དཔེ་བྱེ་
བ་སྟོང་གི་མཛེས་པས་མཛེས། །ཆོས་ཀྱི་འཁོར་ལོའི་ཕྱག་རྒྱ་ཕྱག་རྒྱའི་ཏོག །
རབ་བཅིངས་འཛུམ་རླབས་འོད་དཀར་འཁྱིལ་བའི་ཞལ། །ཀ་ལ་པིངྐ་ཚངས་
དབྱངས་དྲི་ཟའི་གླུ། །བྱེ་བས་བསྐྲུན་མེད་ཟབ་རྒྱས་རྣམ་པར་སྤྲོ། །ཡེ་ཤེས་
ཐུགས་རྗེའི་སྟོབས་ཀྱིས་མངོན་འཕགས་པ། །རྒྱལ་སྲས་རྒྱ་མཚོ་རྣམ་པར་་་་
481



བཀོད་པའི་དབུས། །རི་ཆོས་དཔལ་འབྱོར་འབྱོར་པ་ཀུན་གྱི་གཙོ། །ཆོས་ཀྱི་
ཀུན་དགའི་དགའ་སྟོན་འགྱེད་པར་བརྩོན། །མགོན་པོ་དཔའ་ཆེན་ཀུན་གྱི་
གཡས་དང་གཡོན། །རབ་མཆོག་རྒྱལ་སྲས་པད་མོ་འཛིན་པའི་དཔལ། །
སྲིད་ཞིའི་རྒུད་པ་སེལ་བྱེད་བཅོམ་ལྡན་འདས། །རྒྱལ་བ་ཀུན་སྐྱེད་གུས་བཏུད་
ངོ་མཚར་ལྡན། །དེ་ལྟ་བུའི་ཉེ་ལོགས་མི་དམན་པའི་ཁྲིའི་བཀོད་པ་ལ་བདག་
ཉིད་ཀྱང་བདེ་བར་འདུག་པ་མཐོང་སྟེ་འདི་ལྟ་བུ་དག་བསམས་པར་གྱུར་ཏོ། །
ཨེ་མ་ཧོ། ལྷའི་གནས་ཡོངས་སུ་དགའ་ལྡན་ན་ལྷའི་བུ་ནམ་མཁའ་དྲི་མ་མེད་
པའི་ཚུལ་གྱིས་མངོན་པར་བཞུགས་པའི་བདག་ཉིད་ཆེན་པོ་གང་། སྔོན་་་་་
འཕགས་པའི་ཡུལ་གྱི་སྐྱེ་བོ་དང་རྗེས་སུ་མཐུན་པའི་སྐུ་ཇི་ལྟ་བས་འདིར་རྒྱལ་
བའི་རྒྱ་མཚོ་ལ་ཆོས་སྟོན་པར་མཛད་པ་ནི་ཆེས་ཡ་མཚན་ནོ། ། འདི་ལྟ་བུའི་
ཞལ་བདེ་བླག་ཏུ་མཐོང་བ་བདག་ཀྱང་སྐལ་པ་རབ་ཏུ་གྱུར་པའོ། །དེ་བས་ན་
མཐོང་བར་དཀའ་བ་མཐོང་བའི་ཚེ་སྒྲིམ་སྟེ་བརྟག་པར་བྱའོ་ཞེས་སྐུའི་ཆ་ལུགས་
ལ་ཞིབ་ཏུ་བརྟགས་ཏེ་ཇི་ལྟ་ཇི་ལྟར་བཏགས་པ་དེ་ལྟ་དེ་ལྟར་དགའ་བ་དང་།
གུས་པ་དང་དད་པ་ཚད་མེད་པ་སྐྱེད་པར་གྱུར་ཏོ། །དེའི་ཚེ་བཀའ་སྩལ་བ།
ཀྱི་རིགས་ལྡན། ཨེ་ཝཾ་ཤྲཱི་བྱ་བ་རྟོགས་པར་གྱུར་ཏམ་ཞེས་སོ། །དེའི་ཚེ་འདི་
ནི་འདི་ལྟ་བུའོ་ཞེས་བྱ་བའི་ཡིད་ལ་ངེས་པ་མེད་བཞིན་དུ། འདི་སྐད་ཅེས་
བརྗོད་ཅིང་གསོལ་ཏོ། །མཁྱེན་ལྡན་མགོན་པོ་རྨད་བྱུང་ལྷ་ཡི་ལྷ། །ཐོས་སམ་
དྲན་པ་ཡིས་ཀྱང་བདེར་བྱེད་པ། །ཁྱོད་ནི་བསྐལ་པ་བྱེ་བར་མཐོང་དཀའ་
སྟེ། །འདི་མཐོང་བདག་གི་བསོད་ནམས་སྙིང་པོར་གྱུར། །ཕྱི་དང་ལུས་་་
སོགས་གཞི་དང་ལྷ་སོགས་དང༌། །མྱུག་སོགས་འབྱུང་དང་དེ་བཞིན་ཆོས་ལ་
སོགས། །སྒྲ་དོན་ཀུན་འགྲོའི་ངེས་པ་བདག་འཚལ་ཏེ། །འདི་ལ་ཐེ་ཚོམ་
འཇུག་པ་མ་དམིགས་སོ། །འོན་ཀྱང་འདི་ན་བསྟན་དཀའ་ཕལ་ཆེ་བ། །དེ་
ལུགས་བདག་ལ་གསལ་མཛོད་གྲུབ་པ་དང༌། །མི་ཤིགས་སྙིང་པོ་བརྟག་པ་མི་
482



དབང་གིས། །ངེས་པས་ཚིམ་པ་རྒྱ་ཆེན་བསྐྱེད་དུ་གསོལ། །ཞེས་པ་ལ་དགྱེས་
པ་བསྐྱེད་དེ་བཀའ་སྩལ་པ། །ལེགས་སོ་སྐལ་ལྡན་དྲི་མེད་དཔལ་ཡེ་ཤེས། །
ཕལ་ཆེར་གྱུར་པ་མཆོག་གི་ཐེག་དོན་མཐུན། །དངོས་གྲུབ་རྒྱ་མཚོའི་སྒོ་མང་
འབྱེད་ལྡེ་མིག ། ཇི་ལྟར་མོས་དོན་རབ་བསྒྲུབ་བླ་ན་མེད། །འཁོར་འདས་སྣ་
ཚོགས་སྣང་ཡང་སྣང་བཞིན་སྟོང་། །མེད་བཞིན་དུ་ཡང་ཀུན་སྣང་དོན་དམ་
པ། །ཟབ་མོ་སངས་རྒྱས་ཀུན་གྱི་སྤྱོད་ཡུལ་མཆོག ། མཉམ་ཉིད་རང་གྲོལ་
རྒྱལ་བ་དགོངས་པའི་བཅུད། །ཡོད་མེད་གཉིས་གཉིས་མིན་འཛིན་རྣམ་་་་་
སྤངས་པ། །མཐའ་བྲལ་གཉིས་མེད་གཉིས་བརྗོད་དེ་བཞིན་ཉིད། །ཆོས་
རྣམས་ཀུན་གྱི་ཡང་དག་གསང་ཆེན་དོན། །འདི་ལས་གཞན་དུ་སུ་ཞིག་དོན་
དམ་སྩལ། །ཞེས་བཀའ་སྩལ་བའི་མོད་ལ། བཅོམ་ལྡན་འདས་དོན་ཡོད་
གྲུབ་པ་རིགས་ཀྱི་ཁྱབ་བདག་ཏུ་གྲུབ་པར་མཐོང་སྟེ། བཅོམ་ལྡན་འདས་རྡོ་རྗེ་
སྒྲོལ་མའི་དཀྱིལ་འཁོར་གྱི་འཁོར་ལོ་མངོན་པར་གྲུབ་པ་དང་ཐབས་གཅིག་པས།
གསང་ཆེན་བླ་ན་མེད་པའི་ཡེ་ཤེས་ཀྱི་སྒོ་འབྱེད་པར་བྱེད་པའི་འཕྲིན་ལས་ལ་
གནས་པར་མཐོང་ངོ༌། །དེའི་ཚེ་ཤར་ཕྱོགས་ནས་གློག་གི་འོད་བསྐལ་པའི་མེ་
ལྟར་མཆོག་ཏུ་འོད་གསལ་བས་འཇིག་རྟེན་མཐའ་དག་ཁྱབ་པ་ལས། སྒོའི་
སྲུང་མ་བཅོམ་ལྡན་འདས་དག་གིས་ཧཱུཾ་ཞེས་སྒྲ་ཚད་མེད་པར་སྒྲོགས་པ་འབྲུག་
སྟོང་ལྡིར་བ་ལྟར་གྱུར་ཅིང་། ས་ཆེན་པོ་གཡོ་བ་སོགས་རྫུ་འཕྲུལ་གྱི་བཀོད་པ་
དུ་མས་སེམས་ཅུང་ཟད་སྐྲག་ཅིང་ཉམ་ང་བར་གྱུར་པ་ན། འདི་ནི་མགོན་པོ་
མཆོག་གི་ཐུགས་རྗེའི་འཇུག་པ་རྫུ་འཕྲུལ་གྱི་བཀོད་པའོ། །ཞེས་དྲན་པ་བསྟན་
པར་བསྐྱེད་དེ་གནས་པ་ལས། འདོད་པའི་དོན་ཇི་ལྟ་བ་སྟེར་བར་བྱེད་པ།
རྡོ་རྗེ་གསང་བ་ཆེན་པོའི་ཡེ་ཤེས་དཔེ་ལས་རྣམ་པར་འདས་པའི་དེ་ཁོ་ན་ཉིད་ཀྱི་
རིམ་པ་ཐོབ་སྟེ། སེམས་རངས་པ་ཚད་མེད་པ་ཐོབ་པར་གྱུར་ཏོ། །སླར་སྐུ་
སྔ་མ་ཇི་ལྟ་བར་བསྒྱུར་ཏེ་བཀའ་སྩལ་བ། བྱིས་པ་མཚན་དགའ་འདབ་བརྒྱ་
483



ལྡན་པའི་གཉེན། །ཟད་བྱེད་དུ་མཐོང་བདུད་རྩི་བསིལ་ཟེར་བྱེད། །ཁ་མེ་
རྣམས་ཀྱི་འབར་བྱེད་གདུང་བྱེད་བཞིན། །ཉམས་བྱེད་སྲེག་བྱེད་ཕུང་བྱེད་
མཐར་བྱེད་ཉིད། །སྐལ་ལྡན་ལྷ་ཡི་བདེ་མཆོག་མྱ་ངན་མེད། །དཀའ་བའི་
འབད་བྲལ་ཕྲལ་དུ་མངོན་བྱེད་པ། །བདེ་གཤེགས་ཀུན་གྱི་གསང་བ་དམ་པའི་
གསང་། །ཁྱོད་ལ་དེང་འདིར་གསལ་བར་རབ་བསྟན་ཏོ། །ཞེས་སོགས་མང་
ཞིག་ཐོས་བའི་མོད་ལ་འཁྲུལ་བའི་གཉིད་སད་དེ་བསམས་པ་ལས་ཕལ་ཆེར་དྲན་
ཞིང་དད་པ་དང་སྤྲོ་བ་ཚད་ལས་འདས་པ་ཡང་ཐོབ་བོ། །ཞེས་དང་། ལོ་ཡི་
རྒྱལ་པོ་ལུག་གི་ལོ་ཡི་དུས། །ཟླ་བ་བདུན་པའི་ཡར་ཚེས་བཅུ་བཞི་ལ། །ཐོ་
རངས་དུས་ཀྱི་རྨི་ལམ་སྣང་བ་ལ། །དཔལ་ལྡན་བླ་མ་ཆོས་རྗེ་རང་བྱུང་བ། །
པདྨའི་སྡོང་པོའི་སྟེང་ན་རབ་བཞུགས་ཤིང༌། །རིན་ཆེན་དྲ་བ་སྤྲིན་གྱིས་སྤུས་
པའི་དབུས། །ཀླུ་སྒྲུབ་ས་ར་ཧ་ལ་སོགས་པ་ཡི། །གྲུབ་ཆེན་དུ་མས་རབ་ཏུ་
བསྐོར་བ་མཐོང་། །དཔལ་ལྡན་བླ་མས་བདག་ལ་འདི་སྐད་གསུངས། །ཆོས་
དོན་རྣམ་དག་ཆོས་ཀྱི་སྤྲིན། །གྲུབ་ཆེན་དྲ་བ་པདྨའི་དབུས། །གྲུབ་ཆེན་རྒྱ་
མཚོ་དང་བཅས་པ། །མཐོང་སྟེ་སྨོན་ལམ་དག་པའི་མཐུས། །དེ་བས་དྲི་མེད་
དཔལ་ལྡན་ཁྱོད། །རྒྱལ་བའི་དགོངས་པ་ཕྱི་ནང་མེད། །ནང་ན་གནས་སོ་
རིགས་ཀྱི་བུ། །ཆོས་སྒོ་བརྒྱད་ཁྲི་བཞི་སྟོང་ཡང་། །ཆོས་དབྱིངས་གཅིག་ལ་
འདུས་སོ་བུ། །ཆོས་དབྱིངས་གཅིག་ཀྱང་ཆོས་སྒོ་ནི། །བྱེ་བ་དཔག་མེད་ཡིན་
ནོ་བུ། །དེ་བས་ཆོས་དབྱིངས་ཉིད་རྟོགས་ན། །ཆོས་སྒོ་དཔག་མེད་རྟོགས་
གྱུར་བུ། །དེ་ཕྱིར་དྲི་མེད་དཔལ་ལྡན་ཁྱོད། །ཆོས་ཉིད་རྟོགས་པའི་སྐྱེས་བུ་
ཡིན། །ཕྱིན་ཆད་ཆོས་སྒོ་དཔག་མེད་ལ། །བལྟ་དང་བསམ་དང་འཆད་ལ་
དབང་། །རང་བྱུང་རྡོ་རྗེས་བཤད་དོ་གྱིས། །སྐལ་ལྡན་སློབ་མའི་རྣ་བར་
སྒྲོགས། །ཕྱོགས་མེད་རྒྱལ་ཁམས་ཐམས་ཅད་དུ། །རྩོལ་མེད་འགྲོ་དོན་་་་་
དཔག་མེད་འབྱུང་། །ཞེས་པ་རྡོ་རྗེའི་ཚིག་གཅིག་ལྷག་པ་ཡི། །ལྔ་ཡིས་སྟོན་
484



ཏེ་དཔལ་ལྡན་བླ་མ་རྣམས། །དབྱེར་མེད་རྣལ་འབྱོར་དྲི་མེད་དཔལ་ལྡན་་
ཁྱོད། །ཕྱོགས་མེད་འགྲོ་དོན་དཔག་མེད་འབྱུང་བར་འགྱུར། །གསུངས་ཏེ་
རང་གི་ལུས་ལ་ཐིམ་པ་སྙམ། །ཞེས་དང་། གནས་ནང་འདུག་ཚེ་འཁྲུལ་བའི་
རྨི་ལམ་ན། རི་ངོས་རབ་ཏུ་གཟར་ཞིང་མཐོ་བའི་ངོས། །བདག་གིས་གཙོས་
བྱས་མི་ཚོགས་དཔག་མེད་འདུག འོག་ན་མཚོ་ཆེན་རླབས་ཀྱི་ཕྲེང་བ་ཅན། །
ཤིན་ཏུ་འཇིགས་པས་རབ་ཏུ་བསྐོར་བ་མཐོང་། །མི་ཚོགས་དེ་དག་སྒྲོལ་བར་
སེམས་པ་ལ། །བརྟན་དང་གཡོ་བས་བསྡུས་པའི་ཆོས་རྣམས་ཀུན། །སྐྱེ་་་
འགག་གནས་བྲལ་རྨི་ལམ་སྒྱུ་མ་ཙམ། །བདེན་པར་མ་གྲུབ་སྟོང་ཉིད་རང་
བཞིན་དུ། །ཉམས་ལ་ཤར་བས་སྐད་ཅིག་དེ་ཉིད་ལ། །མཚོ་དེའི་དཀྱིལ་དུ་
རང་ཉིད་ཀྱིས་ཕྱིན་པས། །པདྨ་འདབ་བརྒྱད་བྱི་རུའི་མདངས་ལྡན་པ། །གེ་
སར་ཕྲེང་བ་རབ་ཏུ་གཡོ་བའི་དབུས། །ཟེའུ་འབྲུའི་སྟེང་ན་གསུང་གི་དབང་
ཕྱུག་གི། །གནས་མཆོག་ཡིན་ཞེས་མཛེས་པའི་བཀོད་པ་མཐོང་། །པད་་་་
འདབ་རེ་རེའི་སྟེང་ན་གྲོང་ཁྱེར་ནི། །བྱེ་བ་ཁྲག་ཁྲིག་མང་པོས་གང་བ་ལ། །
དེ་དབུས་གཞལ་ཡས་ཁང་ཆེན་ཕུན་ཚོགས་ཀྱི། །དབུས་ན་རྒྱལ་བའི་དབང་པོ་
འོད་དཔག་མེད། །གཡས་གཡོན་སྤྱན་རས་གཟིགས་དང་མཐུ་ཆེན་་་་་་་་་་
སོགས། །བྱང་སེམས་དཔག་མེད་འཁོར་གྱིས་བསྐོར་བ་མཐོང༌། །དེ་ཚེ་བུད་
མེད་ཨུཏྤལ་མདངས་ལྡན་མ། །བདག་ལ་ལྟ་སྟེ་འདི་སྐད་གསལ་བར་སྨྲ། །
གནས་མཆོག་འདི་ནི་བདེ་བ་ཅན་ཡིན་ཏེ། །རྒྱལ་བ་འདི་ནི་མགོན་པོ་འོད་
དཔག་མེད། །ཆོས་ཚུལ་འདི་ནི་སྒྱུ་མ་རྨི་ལམ་ཙམ། །ཆོས་རྣམས་ཀུན་ཀྱང་
འདི་ལྟར་ཤེས་པར་གྱིས། །ཞེས་པ་འདི་ནི་རྣ་བའི་ཡུལ་དུ་གསལ། །དུས་
དེར་དག་པའི་དབང་གིས་རྒྱལ་བ་ལ། །བདག་གིས་གུས་པའི་སེམས་ཀྱི་འདི་
སྐད་བསྟོད། །རྨི་ལམ་སྒྱུ་མའི་སེམས་ཅན་བདེན་མེད་ལ། །མེ་ལོང་གཟུགས་
བརྙན་ལྟ་བུའི་གཟུགས་སྐུ་ཡིས། །སྤྲོས་བྲལ་ཆོས་སྐུ་མངོན་དུ་སྟོན་མཛད་་
485



པའི། །རྒྱལ་བའི་དབང་པོ་ཁྱོད་ལ་གུས་པས་འདུད། །ཞེས་སྨྲས་པ་དང་སྐད་
ཅིག་དེ་ཉིད་ལ། མཁའ་སྤྱོད་མཆོག་གི་དངོས་གྲུབ་གྲུབ་བོ་ཞེས། །བར་སྣང་
ཁམས་སུ་འཕུར་ཏེ་ཕྱིན་པ་རྨིས། །ཡང་ནི་གནས་དེར་ཐོ་རངས་ནུབ་ཅིག་
དུས། །མཁའ་འགྲོ་ཡིན་ཞེས་བུད་མེད་ཆས་བཟང་བཞི། །ཕྱག་ན་ཐོད་པ་
གསེར་གྱི་མདོག་འདྲ་བ། །ནང་ན་རིང་བསྲེལ་ལས་གྲུབ་རྒྱལ་བའི་ཡུམ། །
མཁའ་འགྲོ་སྡེ་ལྔ་རང་བཞིན་གྱིས་བྱོན་པའི། །ཐོད་པ་ཁྱད་འཕགས་བདུད་
རྩིས་རབ་གང་བ། །སྒྲིབ་མེད་གཟུགས་སྐུ་རབ་ཏུ་གསལ་བ་ཞིག ། བདག་ལ་
གུས་པའི་སེམས་ཀྱིས་རབ་ཕུལ་ཞིང༌། །དེ་རྗེས་བུད་མེད་བཞི་ལ་ཚིགས་བཅད་
རེ། །འཛུམ་པའི་བཞིན་གྱིས་རབ་ཏུ་སྨྲས་པ་ཐོས། །གསང་དང་མ་གསང་
ཁྱད་མེད་བློ་ལ་གསལ། །ཡང་ནི་ཐོ་རངས་འཁྲུལ་བའི་རྨི་ལམ་ན། །བདག་
ཉིད་དུས་གསུམ་མཁྱེན་པར་རབ་གསལ་ཞིང་། །མཁའ་འགྲོའི་ཚོགས་ཀྱིས་མུ་
ཏིག་རྒྱལ་མཚན་དང་། །སྣ་ཚོགས་ནོར་བུའི་དྲ་བས་རབ་གཡོགས་པ། །སྒྲུབ་
བརྒྱུད་རྒྱལ་མཚན་ཡིན་ཞེས་ཕུལ་པ་རྨིས། །ཞེས་དང༌། རྣམ་ཐར་རིན་ཆེན་
འོད་ཕྲེང་ལས། སྐྱེ་བ་གོང་མའི་ཆོས་སྐྱོང་ཡིན་པ་དང་། །སྨོན་ལམ་རྣམ་
དག་བཏབ་པ་དེ་ཡི་མཐུས། །དཔལ་ལྡན་མགོན་པོ་བེར་ནག་ཅན་དང་ནི། །
དཔལ་ལྡན་ལྷ་མོ་དང་ནི་ཆོས་སྐྱོང་དང་། །དཔལ་ལྡན་བླ་མ་ལ་སོགས་གང་
དང་གང་། །དྲན་པ་ཙམ་གྱིས་ཐམས་ཅད་མངོན་སུམ་དུ། །བཞུགས་སམ་
སྙམ་པའི་སྣང་བ་གསལ་ བ་ནི། །མིག་གི་དབང་པོ་འབྱེད་འཛུམ་ཁྱད་པར་
མེད། །མངོན་སུམ་རིག་པའི་ཁྱད་པར་སྣ་ཚོགས་སྣང་། །རེ་ཞིག་ལྷ་སར་
ཤཱཀྱ་མུ་ནིའི་དྲུང༌། །རབ་རིབ་འཁྲུལ་པ་གཉིད་ཀྱི་རྨི་ལམ་ན། །དཔལ་ལྡན་
ཆོས་རྗེ་རང་བྱུང་རྡོ་རྗེ་ནི། །མཛེས་པའི་སྐུ་ལ་སྙན་པའི་གསུང་སྒྲ་ཅན། །
དགྱེས་ཞིང་འཛུམ་པའི་ཞལ་དང་རབ་ལྡན་པས། །ཕྱག་ན་ཤེལ་གྱི་ཕྲེང་བ་རབ་
བསྣམས་ནས། །བདག་གིས་གཙོ་བྱས་མི་ཚོགས་དཔག་མེད་ལ། །དབུ་མ་
aR
486



ལུགས་ཀྱི་སེམས་བསྐྱེད་རིན་པོ་ཆེ། །རབ་ཏུ་སྙན་པའི་གསུང་གིས་བསྒྲགས་པ་
དང༌། །རང་གི་བློ་ལ་གདུང་ཤུགས་རབ་ལྡན་པས། །དད་པ་ཕུན་ཚོགས་
རབ་ཏུ་ལྡན་པའི་མཐུས། །མཆི་མ་དཔག་མེད་ཡུན་དུ་བྱུང་བ་དང་། །བྱང་
ཆུབ་སེམས་དཔའ་མ་ཕམ་དཔལ་ལྡན་ཞེས། །མིང་གི་རྗེས་སུ་གནང་བ་མཛད་
པ་དང༌། །དཔལ་ལྡན་བླ་མ་འོད་ཀྱི་རང་བཞིན་དུ། །གྱུར་ཏེ་རང་གི་ལུས་ལ་
ཐིམ་སྙམ་བྱེད། །ཅེས་དང་། ཇོ་མོའི་དྲུང་དུ་ནུབ་ཅིག་ཉལ་བའི་ཚེ། །
དཀར་པོའི་རྒྱུན་ལྡན་ཡིད་ཀྱི་སྙམ་བྱེད་ལ། །མཁའ་སྤྱོད་མ་ཉིད་ལྷན་ཅིག་སྐྱེས་
མ་རུ། །གསལ་ཞིང་དེ་ཡི་སྨིན་ཕྲག་གྲུ་གསུམ་དུ། །གཡུང་དྲུང་དམར་པོ་
འཁྱིལ་ཞིང་དེ་ཡི་འོད། །རང་གི་ལུས་ལ་ཕོག་པས་ལུས་སེམས་རྣམས། །བདེ་
བ་ཆེན་པོའི་ངང་དུ་སོང་བ་སྙམ། །ཞེས་ར་ཚག་ཇོ་མོའི་དྲུང་དུ་བཞུགས་པའི་
གཟིགས་སྣང་དང་།རེ་ཞིག་ཤར་གྱི་རི་ཡི་རྩེ་མོ་ནས། །དར་གྱི་རྒྱབ་ཡོལ་མུ་ཏིག་
གིས་སྤྲས་པ། །དེ་ཡི་མདུན་དུ་བདེ་བར་གཤེགས་པ་ནི། །ཀཱིརྟི་སིང་ཧ་ཞེས་
གྲགས་དེ་ཉིད་ཀྱང༌། །གནས་ནང་ཕྱོགས་ལ་ཞལ་གཟིགས་བཞུགས་པ་ན། །
མངོན་སུམ་རིག་པའི་ཁྱད་པར་ཡུད་ཡུད་ཙམ། །ཞེས་དང་། རེ་ཞིག་གསང་
སྔགས་དབང་ཆེན་བསྐུར་བའི་ཚེ། །རབ་རིབ་འཁྲུལ་བ་གཉིད་ཀྱི་རྨི་ལམ་་
ན། །རིན་ཆེན་ལས་གྲུབ་གཞལ་ཡས་ཁང་གི་དབུས། །རྒྱལ་སྲས་བྱམས་པ་
རོལ་པར་བཞུགས་པ་མཐོང་། །དམ་ཆོས་པོ་ཏི་དཔག་བསམ་ གྲངས་མེད་་་་
པ། །སྣ་ཚོགས་སྣང་ཞིང་དེ་ཚེ་འདི་སྐད་གསུངས། །ཕོ་བྲང་འདི་དང་དམ་
ཆོས་འདི་དག་ཀུན། །མི་བསྐྱོད་རྡོ་རྗེ་ཞེས་བྱ་ཁྱོད་ཀྱི་ཡིན། །མི་ཕམ་སྲས་
པོའི་སྐུ་གཟུགས་འདི་ཉིད་ཀྱང་། །མ་འོངས་དུས་ན་ཁྱོད་ཀྱིས་འགྲུབ་པར་
འགྱུར། །ཞེས་པ་བདག་གི་རྣ་བའི་དབང་པོས་ཐོས། །ལྷ་ཡི་ཆེས་ལྡན་མི་
ཚོགས་དཔག་མེད་ཀྱིས། །རབ་ ཏུ་གང་དབུས་བདག་ཉིད་འདུག་ནས་་་་་་་
ཀྱང་། །མི་ཕམ་ཞབས་ལ་མགོ་བོས་གཏུགས་ནས་ནི། །བསྟོད་པ་སྣ་ཚོགས་
487



རབ་ཏུ་བྱས་པ་སྙམ། །གཉིད་སད་ཚེ་ན་མཆི་མ་དཔག་མེད་བབས། །རེ་
ཞིག་སྤྲིན་བྲལ་མཁའ་དབུས་ཆུ་ཤེལ་དབང་། །ཕྱོགས་རྣམས་ཀུན་ཏུ་རྒྱུ་ཞིང་
འཇིག་རྟེན་ཁམས། །འོད་ཀྱིས་རབ་ཏུ་གང་བའི་རྨི་ལྟས་སྣང་། །ཞེས་དང་།
གཞན་ཡང་ཉིན་མཚན་མེད་པར་ཉམས་སྣང་ལ། །རྡོ་རྗེ་ཕག་མོ་འགྱིང་བཅས་
གར་ལྡན་པ། །མེ་ལོང་གཟུགས་བརྙན་བཞིན་དུ་གསལ་བར་མཐོང་། །རེ་
ཞིག་དཔལ་ལྡན་མགོན་པོ་ལྕམ་དྲལ་སོགས། །རབ་ཏུ་གསལ་བར་སྣང་ཞིང་།
བསྟོད་པ་བྱས། །རང་ཉིད་དགྱེས་པ་རྡོ་རྗེར་རབ་གསལ་ཞིང་། །མཁའ་འགྲོ་
མ་བརྒྱད་ཕྱོགས་ན་ རབ་ གནས་པ། །ཡུན་རིང་བར་དུ་གསལ་བའི་སྣང་བ་
བྱུང༌། །དེ་སོགས་མདོ་རྒྱུད་དབང་དང་གདམས་པ་ཡི། །ཉམས་ལེན་བཤད་
ཉན་གསན་པར་བྱེད་པའི་ཚེ། །ལྟས་ཀྱི་ཁྱད་པར་སྣ་ཚོགས་སྣང་བ་ཡང་། །
རྣམ་རྟོག་ཡི་གེར་བྲིས་པས་མི་ལང་བས། །དེ་ལྟ་མོད་ཀྱི་ཅུང་ཞིག་བྲིས་པ་
རྣམས། །དག་སྣང་ལྡན་པའི་མོས་གུས་གསོ་ཕྱིར་དང་། །གཏན་ཚིག་ཆེ་བ་
འདོན་པར་བྱ་བ་དང་། །ཉམས་སུ་ལེན་ལ་བརྩོན་པར་བྱ་ཕྱིར་སྨྲས། །ཞེས་
པ་རྣམས་འབྱུང་ངོ༌། །
ཡང་དྲན་མང་ཐུགས་རྗེའི་ལྕགས་ཀྱུ་ལས་གཉིད་ཀྱི་རྨི་ལམ་ན་ཨོ་རྒྱན་གྱི་
གནས་ཡིན་ནོ་སྙམ་པའི་རི་བོ་མཆོག་ཏུ་མཛེས་ཤིང་། ཤིན་ཏུ་ལྷུན་སྡུག་པ་
མཐོ་ ཁྱད་ དང་ ལྡན་ པ། ནོར་བུ་ རིན་ པོ་ ཆེ་ སྣ་ ཚོགས་ པའི་ བྲག་ རི་ དང༌།
དཔག་བསམ་གྱི་ཤིང་ལྗོན་པའི་ནགས་ཚལ་ཡིད་དུ་འོང་བ་དང་། རིན་པོ་ཆེའི་
ཁང་པ་བརྩེགས་པ་མང་པོ་དང༌། བདེ་བའི་ཡོ་བྱད་དུ་མ་དང་ལྡན་པའི་སྐྱེ་བོ་
རྒྱན་སྣ་ཚོགས་པས་མངོན་པར་བརྒྱན་པ། དགའ་ལྡན་གྱི་ལྷའི་བུ་དང་བུ་མོ་ལྟ་
བུ་དུ་མ་དང་བཅས་པ་མཐོང་སྟེ། མཐོང་བའི་མོད་དེ་ཉིད་ལ་འདི་ནི་རྨི་ལམ་
མོ་སྙམ་དུ་དྲན་པ་སྐྱེས་སོ། ། ཨེ་མ་ཧོ་རྨི་ལམ་ཡིན་པའི་ཕྱིར། རང་བཞིན་
གྲུབ་པ་ཅུང་ཟད་ཅུང་ཟད་ཀྱང་མེད་མོད་ཀྱི། འོན་ཀྱང་ཉེ་བར་སྣང་བ་ཙམ་
488



འདི་ལ་ཡང་དག་པར་དཔག་སྟེ། སྒྱུ་འཕྲུལ་གྱི་ཏིང་ངེ་འཛིན་མངོན་པར་སྦྱང་
ངོ་ཞེས་བསམ་ནས། ཨོ་རྒྱན་ནི་བདག་ཅག་གི་དཔལ་ལྡན་བླ་མ་དམ་པ་རྒྱལ་
ཆེན་དབང་པོའི་བློའི་ཚུལ་གྱིས་བཞུགས་པ་སྟེ། དེ་བས་ན་བདག་གིས་དེའི་
ཞབས་ཀྱི་པད་མོ་ལ་ཕྱག་བྱའོ་ཞེས་སེམས་པ་ན། སྤྲིན་གྱི་དབུས་འཇའ་འོད་
ཀྱིས་བསྐོར་བའི་ ལྷའི་བུ་མེ་ཏོག་གི་ཕྲེང་བ་འཛིན་པ་ཞིག་གིས་འདི་སྐད་དུ།
གང་དུ་ཐ་དད་འཛིན་དབང་གིས། །དུ་མར་དམིགས་པ་ཇི་ལྟ་བར། །རྒྱལ་
བ་རྣམས་ཀྱི་སྒྱུ་འཕྲུལ་སྐུས། །རང་བཞིན་མེད་ལས་དུ་མར་སྣང་། །གང་
ཞིག་ཕྱོགས་གཅིག་སྤྱོད་པའི་བློས། །དེར་ནི་དེ་འོ་སྙམ་སེམས་པ། །བདེན་
མིན་བརྫུན་པའང་མ་ཡིན་ཏེ། །ཇི་ལྟར་ཡོངས་སུ་བཏགས་གསལ་ཙམ། །
རྣམ་པར་དག་པ་མིན་པའི་བློ། །ཡོངས་སུ་སྦྱངས་པ་མ་བྱས་པ། །དེ་དག་ཀོ་
ཀ་ལི་ཀ་བཞིན། །རབ་མཆོག་མཆོག་ཏུ་དམན་པར་དམིགས། །བློ་དང་ལྡན་
པའི་སྐྱེ་བོ་དག །ཐམས་ཅད་དེ་བཞིན་གཤེགས་པ་ཞེས། །རྣམ་མཐོང་འཚོལ་
བར་རྩོལ་བའི་བློ། །ཉིན་མོར་བྱེད་དབུས་མུན་ཇི་བཞིན། །ཞེས་ པ་ལས།
དེ་ཤིན་ཏུ་བདེན་ཏེ། དེ་ལྟ་མོད་ཀྱི་ཁོ་བོས་རྨི་ལམ་གྱི་སྤྲུལ་པ་སྤྲུལ་ཏེ་ལན་
གདབ་བོ། །ཞེས་དེ་ལས་མཆོག་ཏུ་མཛེས་པའི་ལྷའི་བུ་གཉིས་པ་ཞིག ། དེའི་
མདུན་གྱི་ནམ་མཁར་བཀོད་དེ་སྨྲས་པ། །སྲིད་པ་རྣམ་པར་རྨོངས་དེ་དག །
རྨི་ལམ་ན་ཡང་སྲིན་མོའི་གཟུགས། །ལྷ་ཡི་བུ་མོ་བཞིན་དམིགས་ཏེ། །དགའ་
བར་སྣང་བའི་སྡུག་བསྔལ་མཛིན། ། དད་པའི་རྒྱུན་ལྡན་སྐལ་པ་མཆོག །
ཚབས་ཆེར་འཁྲུལ་བ་ཉིད་ཚེ་ནའང་། །མགོན་པོ་འཚོལ་བར་རྩོལ་བའི་བློ། །
སྡུག་བསྔལ་ལྟ་བུ་དགའ་བདེར་ལྡན། །ཤིན་ཏུ་བླུན་པའི་བློ་གྲོས་ཅན། །སྐལ་
ངན་ལ་ཆགས་དེ་དག་ནི། །བཤེས་གཉེན་དམ་པ་ཉེར་འཚོལ་བས། །རྣམ་
པར་དབེན་པས་དོན་ལྡན་ནམ། །ཡིད་བཞིན་ནོར་བུའི་དབང་པོ་བཞིན། །།
དཀོན་མཆོག་རིན་ཆེན་མཆོག་དཀོན་ཏེ། །ཐམས་ཅད་དེ་ལྟ་ག་ལ་ཡིན། །
489



ཡིན་ན་འཁྲུལ་འཁོར་སྤྱོད་ཅི་ཞིག ། ཅེས་པ་ལ་ཡང་དེས་སྨྲས་པ། གསོ་
དཔྱད་རིག་ལ་གང་ཡང་ཕན་བྱེད་བཞིན། །བློ་གྲོས་ལྡན་ལ་བརྗོད་པ་མཐའ་
དག་མཛེས་མོད་ཀྱི། །སྨྲ་བདེར་ལྡན་ཡང་གཉིས་འཛིན་བཀྲོལ་དཀའ་སྟེ། །
དེ་བས་འཆིང་བྱེད་སྲད་བུ་རྣམ་པར་བཅད། །ཞེས་སོ། །ཀྱེ་མ་བདག་གིས་
བརྒལ་ཞིང་བརྟག་པར་བྱ་བ་མ་ཡིན་ཏེ། གང་དངོས་གྲུབ་བརྙེས་པ་རྣམས་ཀྱི་
ཚུལ་དྲན་པར་བྱའོ། །ཞེས་ནས་ལྷའི་བུ་གཉིས་པ་དེ་རང་ཉིད་ལ་བསྡུས་ཏེ་
གནས་པ་ལས་དེ་ཡང་མེད་པར་གྱུར་ཏེ། ད་ནི་བདག་གྲོང་ཁྱེར་ཆེན་པོའི་
དབུས་སུ་ཕྱིན་ལ་བཙལ་ལོ་སྙམ་ནས། ཤར་ཕྱོགས་ཀྱི་སྒོ་ལ་ཞུགས་ཏེ་འགྲོ་བར་
བརྩོམ་པ་ལ། སྐྱེ་བོ་བསམ་གྱིས་མི་ཁྱབ་པ་འགྲོ་བའི་གསེབ་ ཏུ་མ་ ཐར་ཏེ།
སྟེང་གི་བར་སྣང་ལ་མངོན་པར་འཕགས་ནས་གྲོང་གི་དབུས་སུ་སོང་བ་ན། དེ་
དག་ལྟད་མོ་བྱེད་ཅིང་སྣ་ཚོགས་སྨྲ་བར་གྱུར་ཏོ། ། །
གྲོང་གི་བཞི་མདོའི་སྟེང་གི་ནམ་མཁའ་ལ་ལྷའི་བུ་རྣམས་ཀྱིས་བཟུང་བའི་
བླ་ རེ་ དང༌ གདུགས་ དང༌ རྒྱལ་ མཚན་ དང་། མེ་ ཏོག་ གི་ འཕྲེང་ བ་ དང་།
མཆོད་པའི་བཀོད་པ་དུ་མ་མཐོང་སྟེ། བདག་ཉིད་ཆེན་པོ་དེ་ནི་ངེས་པར་འདི་
ཉིད་ན་བཞུགས་སོ་སྙམ་ནས་ཤིན་ཏུ་དགའ་བས་གང་ཞིང་མྱུར་བར་སོང་བ་ལས།
བཻཌཱུརྱའི་གཞི་མཆོག་ཏུ་དྲི་མ་མེད་པའི་དབུས་གསེར་གྱི་པདྨ་འདབ་མ་སྟོང་ལྡན་
ཟླ་ཉིའི་བཀོད་པས་རབ་ཏུ་མཛེས་པ་ལ་ཅུང་ཟད་འགྱིང་བས་བཞུགས་པའི་རྣལ་
འབྱོར་གྱི་དབང་ཕྱུག གཡས་གཡོན་ལྷ་མོ་དག་གིས་མངོན་པར་མཆོད་པ།
སྐྱེ་བོའི་ཚོགས་དུ་མས་ཕྱག་འཚལ་ཞིང་བཀུར་སྟི་བྱ་བ་དང་། མཆོད་པའི་བྱེ་
བྲག་བསམ་གྱིས་མི་ཁྱབ་པས་མཆོད་ཅིང་གསོལ་བ་འདེབས་པ་མཐོང་ངོ༌། །ད་
ནི་བདག་གིས་ཀྱང་ནམ་མཁའ་ལས་བབས་ཏེ་འཁོར་རྒྱ་མཚོའི་དབུས་སུ་པད་
མའི་སྡོང་པོ་ལ་གནས་པའི་ལྷའི་བུ་ཞིག་ཏུ་བྱའོ་སྙམ་པ་ལས། མོད་དེ་ཉིད་ལ་
དེ་ལྟར་གྲུབ་སྟེ། མཆོད་སྤྲིན་མངོན་པར་སྤྲུལ་ཏེ་ཕུལ། བསྟོད་པའི་སྒྲ་
490



དབྱངས་ཀྱི་ཡན་ལག་དུ་མས་བསྟོད། རྡོ་རྗེ་ཐེག་པའི་དབང་གི་ངེས་པ་དག་
ཏིང་ངེ་འཛིན་གྱིས་བསྒྲུབས་པ་ལས་ཇི་ལྟར་བསམ་པ་དེ་དང་དེ་མ་ཚང་བ་མེད་
པ་ཕུལ་དུ་བྱུང་བ་གྲུབ་པར་མཐོང་བས་དགའ་བ་དཔེ་མེད་པ་བརྒྱ་ཕྲག་དུ་མ་
ཐོབ་སྟེ། རྨི་ལམ་རྣམ་པར་སྤྲུལ་པའི་ཏིང་ངེ་འཛིན་གྱི་བཀོད་པ་ནི་དེ་ཙམ་
ཞེས་ཚིམ་པ་སྐྱེས་ནས་ཐམས་ཅད་གདོད་ནས་འོད་གསལ་བའི་བདག་ཉིད་དེ་དེ་
བས་ན་དེ་ཁོ་ན་ཉིད། མཆོག་ཏུ་ཟབ་མོར་བསྡུ་བའི་ཚུལ་གྱིས་གནས་པར་
བྱའོ། །ཞེས་བསམ་པ་ན།་ རྣལ་འབྱོར་དབང་ཕྱུག་བདག་ཉིད་ཆེན་པོ་དེ་
མཆོག་ཏུ་དགྱེས་པའི་འཛུམ་པ་མཛད་དེ་བཀའ་སྩལ་བ། ལེགས་སོ་རྣལ་་་་
འབྱོར་སྐལ་དང་ལྡན། །བདེ་སྤྱོད་བཟང་པོ་མཆོག་ཁྱོད་ལེགས། །ཁྱོད་་་་
འཕྲུལ་རབ་ཟབ་འདི་ལྟ་ན། །རྒྱལ་བ་མཐའ་དག་མངོན་དགྱེས་འགྱུར། །
བྱིས་པ་སྒྱུ་མར་རྨོངས་པ་དག །བདེན་པར་འཛིན་པའི་སྲད་བུས་བཅིངས། །
གང་འདི་རིན་ཆེན་དབེན་མཐོང་པ། །རྣལ་འབྱོར་དབང་པོ་རྣམ་པར་་་་་
གྲོལ། །སྒྱུ་མར་རིག་པ་རིག་པའི་མཆོག ། འཛིན་པའི་སྐལ་དང་བྲལ་དེ་དག།
མི་རིང་མི་དམན་མི་རྙེད་དེ། །ཟབ་མོར་རྩེ་གཅིག་དེ་མོད་ལ། །ཨེ་མ་ ས་
གསུམ་ལས་དགོངས་པ། །མི་འགྱུར་མཆོག་ ཏུ་དག་བདག་ཉིད། །གཞོམ་
མེད་སྙིང་པོ་དེ་ཁོ་ན། །སྐྱོབ་པ་ཀུན་གྱི་ཕྱག་གི་གནས། །འདི་སྣང་འདི་ཙམ་
འདི་ཉིད་ཆེས། །འགྲོ་བ་ཉེ་བར་འགྲོ་དབུས་སུ། །མཁའ་དབྱིངས་ཡིན་་་་
བཞིན་འོད་འབར་བ། །དཔལ་ལྡན་སངས་རྒྱས་ཀུན་མཉམ་སྦྱོར། །ཆར་
ཡང་ཐིག་ལེ་ཚུལ་སོགས་དང་། །བདག་གཞན་རྣལ་འབྱོར་གསང་བའི་་་་་
གདན། །རྣལ་འབྱོར་དབྱིབས་སྔགས་ཆོས་ཐམས་ཅད། །གདོད་ལྷའི་གདན་
སོགས་མཐའ་དག་འདི། །ཀྱེ་ཧོ་ནམ་མཁའ་རབ་སྤྱོད་པའི། །རྣལ་འབྱོར་བླ་
ན་མེད་བཟང་པོ། །མཁའ་ལ་གྱ་གྱུ་འགྲོ་བ་འབུམ། །དབང་བྱེད་སྲིད་གསུམ་
ཀུན་དབང་ཕྱུག ། ཅེས་སོགས་རབ་ཏུ་མང་པོ་ཐོས་བཞིན་པ་ལ་གཉིད་སད་དེ་
491



སླར་མོས་པའི་དབང་གིས་གསོལ་བ་བཏབ་བོ། །ཞེས་འབྱུང་ཞིང༌། མཁའ་
སྤྱོད་མིང་དོན་རྣམ་གསལ་ལས་རྣལ་འབྱོར་པ་ཁོ་བོ་ཅག་ནི་མཚུངས་མེད་རྗེ་
བཙུན་བླ་མ་མཆོག་གི་ཐུགས་རྗེའི་མཐུས། ཉམས་ཀྱི་སྣང་བ་རབ་ཏུ་མཚར་
བའི་ལྟད་མོ་དག་ལ་རྟག་པར་ལོངས་སྤྱོད་དེ། དེ་ལ་མངོན་རྟགས་སུ་འཛིན་པ་
ཡང་མི་སྐྱེའོ། །ཧ་ཅང་བདེན་དངོས་ཀྱི་ཞེན་པ་མེད་བཞིན་དུ། མིག་འཕྲུལ་
དང་མཚུངས་པའི་རྣལ་འབྱོར་དབང་ཕྱུག་དུ་མས་མཁའ་སྤྱོད་དབང་པོ་ཞེས་
བཏགས་ཤིང་ཡང་དང་ཡང་དུ་རྡོ་རྗེའི་གླུ་ལེན་པ་མཐོང་བས། དགའ་ཞིང་
ཆགས་པས་ཆེད་དུ་འཛིན་པ་མེད་དུ་ཟིན་ཀྱང་ཉམས་ཀྱི་དབང་གིས་དབང་མེད་
དུ་སྨྲས་སོ། །
གཞན་ཡང་འདི་ལྟར་རྨི་ལམ་གྱི་ཏིང་ངེ་འཛིན་རྩལ་སྦྱོང་བའི་སྐབས་སུ་
བསམ་པ་འདི་ལྟ་བུ་དག་སྐྱེས་ཏེ། ཆོས་ཐམས་ཅད་སྒྱུ་མ་དང་། རྨི་ལམ་ཉིད་
དུ་བདེ་བར་གཤེགས་པས་བསྟན་པར་གྱུར་པ་ཉིད་ཀྱི་ཕྱིར། ངེས་པ་ཉིད་དུ་
གྲུབ་པ་ཁོ་བོ་ཅག་ལ་འདིར་མངོན་སུམ་པས། མངོན་པར་རྫོགས་པར་བྱང་
ཆུབ་པའི་བཀོད་པ་ཐམས་ཅད་ཀྱང་སྒྱུ་མའི་རྣམ་པར་ཐར་པ་ཁོ་ནར་གདོན་མི་
གྱོ་བ་ཉིད་དེ། དེ་བས་ན་བདག་གིས་འབྲས་བུ་མཐར་ཐུག་པའི་ཡེ་ཤེས་བླ་ན་
མེད་པ་མངོན་དུ་གྱུར་བའི་ཚུལ་གཏན་ལ་དབབ་བོ་ཞེས་བསམས་ནས། སྟོང་
གསུམ་གྱི་སྟོང་ཆེན་པོའི་འཇིག་རྟེན་ཁམས་བྱེ་བ་བརྒྱ་སྟོང་ཕྲག་དུ་མ་ལས་ཆེས་
ཤིན་ཏུ་རྒྱ་ཆེ་བའི་སངས་རྒྱས་ཀྱི་ཞིང་དྲན་པར་བྱས་ཏེ། ཇི་ལྟར་སངས་རྒྱས་
ཕལ་པོ་ཆེ་དང་། རྒྱུད་སྡེ་རིན་པོ་ཆེ་རྣམས་ཀྱི་གནས་རྣམ་པར་བཀོད་པའི་
རྒྱན་ཡིད་ལ་བྱས་པ་ཙམ་གྱིས། འཕྲལ་དང་འཕྲལ་དུ་ཇི་ལྟར་བསམས་པ་དེ་
བས་ཀྱང་ཆེས་ཤིན་ཏུ་ལྷག་པ་དག་སྣང་བར་གྱུར་པ་ན། ཡིད་དགའ་བ་དང་
སྤྲོ་བ་ཚད་མེད་པ་དག་སྐྱེས་ཤིང་། དེ་ལ་རྗེས་སུ་འཛིན་པའི་དྲི་མ་མེད་པར་
བྱའོ་ཞེས་བྱ་བའི་དྲན་པ་དང་ལྡན་པས། སྔ་མ་ལ་ཆགས་པ་མེད་ཅིང་ཕྱི་མ་ལ་
492



ཐོགས་པ་མེད་པའི་ཏིང་ངེ་འཛིན་མཆོག་ཏུ་ཤུགས་དང་ལྡན་པ་ཐོབ་པར་གྱུར་
ཏོ། །
ད་ནི་བདག་གིས་ཁྱད་པར་གྱི་བཀོད་པ་དག་བསྒྲུབ་པར་བྱའོ་ཞེས་ངེས་
པར་བྱས་ནས། མན་ངག་ལས་འབྱུང་བ་ལྟར། རིན་པོ་ཆེ་གསེར་གྱི་ས་་
གཞིའི་དབུས། བཻཌཱུརྨའི་མཚོ་ཡངས་ཤིང་རྒྱ་ཆེ་བ་མཛེས་པའི་རྒྱན་གྱི་བཀོད་
པས་མངོན་པར་བཀྲ་བ། ཛམ་བུ་ཆུ་བོའི་གསེར་གྱི་རང་བཞིན་གྱི་ལྷུན་པོ་
དཔག་ཚད་དུ་མ་དང་ལྡན་པ་བང་རིམ་བརྒྱ་ཕྲག་སྟོང་གིས་འཕགས་པ། བང་
རིམ་དེ་དག་ཀྱང་རིན་པོ་ཆེའི་གྲོང་དང་གྲོང་ཁྱེར་དུ་མ་དང༌། དཔག་བསམ་
གྱི་ཤིང་ལྗོན་པ་དཔག་ཏུ་མེད་པ་དང་། མེ་ཏོག་གི་སྐྱེད་མོས་ཚལ་བདུད་རྩིའི་
མཚོ་རྫིང་འབབ་ཆུའི་བཀོད་པ་ཡིད་དུ་འོང་བ་རྣམས་དང་། ཡོན་ཏན་གྱི་རྣམ་
པ་དུ་མས་བརྒྱན་པའི་སྐྱེ་བོ་བསམ་གྱིས་མི་ཁྱབ་པ་ལོངས་སྤྱོད་ཀྱི་ཁྱད་པར་ཕུལ་
དུ་བྱུང་བ་དང་ལྡན་པའི་རྩེར་རིའི་ཅོག་མཛེས་པ་ལ་འདབ་བཟང་དབང་པོ་པདྨ་
རཱ་གའི་མདོག་འདབ་གཤོག་གིས་བར་སྣང་གི་ཁམས་ཁྱབ་པ། དེའི་སྟེང་ནོར་
བུ་རིན་པོ་ཆེ་དུ་མ་ལས་གྲུབ་པའི་ཁྲི་མཆོག་ཏུ་ཡངས་ཤིང་མཐོ་བ་སོ་ལྡན་གངས་
རིའི་ཕྲེང་བ་ལྟ་བུ་གསེར་གྱི་དྲིལ་བུ་གཡེར་ཁ་དང་དྲ་བ་དྲ་བ་ཕྱེད་པ་དུ་མས་
མཛེས་པ་དང༌། མཐོན་ཀ་ཆེན་པོའི་མདོག་ཅན་གྱི་གདོང་ལྔའི་ཕྲེང་བས་ཁྲི་
འཕང་འོག་མ་དང་སྟེང་མ་རིམ་པས་བཏེགས་པ། བྱེ་བ་བརྒྱ་སྟོང་རབ་རྒྱས་
འདབ་མའི་ཕྲེང་ལྡན་མཚོ་སྐྱེས་དབང་པོའི་ཟེའུ་འབྲུར། སྣང་བྱེད་རྒྱལ་པོ་
དང་བསིལ་ཟེར་བྱེད་པ་དག་མངོན་པར་བཀོད་པ་ལ། བདག་ཉིད་དཔལ་
གར་གྱི་དབང་ཕྱུག དབང་ཕྱུག་ཆེ་མཆོག་ རྒྱལ་བ་ཀུན་གྱི་ཡབ་ ཏུ་གྲུབ་པ།
གཡས་དང་གཡོན་དག་ན་བདུད་རྩིའི་སྤྲིན་ཡིད་དུ་འོང་བའི་དཔལ། དགའ་
བདེའི་སྤྲིན་ཡིད་དུ་འོང་བའི་དཔལ་ཞེས་མཆོག་ཏུ་གྱུར་པའི་ལྷ་དག་གིས་ཉེ་བར་
བཏུད་པ། སྟེང་ནས་ཡེ་ཤེས་ཀྱི་སྤྲིན་ཕྱོགས་མཐར་ཁྱབ་པའི་འོད་དང་འོད་ཀྱི་
493



དྲ་བ་བསམ་ཡས་མངོན་པར་འབར་ཞིང་རབ་ཏུ་འཁྱིལ་བ་ དང༌། བསོད་
ནམས་ཀྱི་སྤྲིན་འདོད་དགུ་ཉེ་བར་སྩོལ་བའི་ཆར་ཟིལ་མཁའ་ཁྱབ་ཟད་མེད་ཡང་
དག་འབེབས་བཞིན་པ། དེ་དག་ལ་གནས་པའི་ལྷའི་བུ་མཆོག་ཏུ་གྱུར་པ་དུ་
མས་ལྷ་རྫས་ཀྱི་མཆོད་པ་ཕུལ་ཞིང་གཞལ་དུ་མེད་པས་རྣམ་པ་ཐམས་ཅད་དུ་
མཆོད་ཅིང་བསྟོད་པར་བྱེད་པ། དེ་ལྟ་བུ་སེམས་ཀྱིས་རྣམ་པར་བཀོད་པ་ལས།
ཇི་ལྟར་བཀོད་པ་བས་ཆེས་ལྷག་པ་གསལ་བར་གྲུབ་སྟེ། འདུས་སྐྱེས་ཡིད་ཙམ་
སྐྱོད་པ་ལས་སྐད་ཅིག་གིས་འོག་མིན་གྱི་གནས་སུ་ཕྱིན་ཏེ། དེར་རྒྱལ་བ་རྡོ་རྗེ་
འཆང་བཞུགས་སོ་བར་རྟོག་པའི་མཐུ་ལས་ཉེ་བར་སྣང་བ་རང་ལ་ཐིམ་པས་རོ་
གཅིག་ཏུ་བྱས་ཏེ། དཔལ་ལྡན་བདེ་ཆེན་ལྷན་སྐྱེས་ཡེ་ཤེས་གསང་བ་ཆེན་པོའི་
སྐུ། ཕུན་སུམ་ཚོགས་པ་ལྔ་དང་བཅས་པ་ལྷུན་རྫོགས་སུ་བཀོད་ནས། དེ་
བས་རྣམ་པར་འཕྲུལ་པ་མགོན་པོ་རྣམ་པར་སྣང་མཛད་སོགས་ལོངས་སྤྱོད་་་
རྫོགས་པ་དང་། རྒྱལ་བ་སྤྲུལ་པའི་སྐུ་ཚད་མེད་བརྗོད་དུ་མེད་པ་དག་ཀྱང་
དྲན་རྫོགས་སུ་རྣམ་པར་འཕྲུལ་ཏེ། ཨེ་མ་འདི་ ཐམས་ ཅད་ནི། རང་གི་་
སེམས་ཀྱི་འཇུག་པ་མངོན་པར་བཀྲ་བའོ། །སེམས་ནི་སེམས་མ་མཆིས་པ་སྟེ་
རང་བཞིན་གྱི་འོད་གསལ་བའོ། །དེ་ལྟ་ན་ཡང་རྣམ་པར་བཀྲ་བའི་ཡེ་ཤེས་ཀྱི་
འཇུག་པ་དང་པོའི་མཚོན་དང༌། པྲ་སེ་ན་ལྟར་མངོན་པར་སྣང་བ་འདི་ནི་ངོ༌
མཚར་ཏོ། །ཞེས་རང་གི་ངེས་པ་ལ་ཏིང་ངེ་འཛིན་བཅིངས་ཏེ་འདུག་པ་ན།
ཕྱོགས་ཕྱོགས་ནས་བདེ་གཤེགས་སྲས་བཅས་དུ་མས་དགྱེས་པ་སྐྱེད་དེ་ལེགས་
སོ། །ཞེས་བསྟོད་པར་མཛད་པ་དང་། པདྨོའི་གདན་ཅན་སོགས་འཇིག་
རྟེན་སྐྱོང་བ་དུ་མས་མཆོད་ཅིང་འདུད་པར་ཡང་སྣང་ངོ༌། །མཁའ་ལ་སྤྱོད་པ་
མཆོག་འོག་མིན་གྱི་ཞིང་སྦྱོང་བའི་ལྷ་གནས་ཀྱི་ཏིང་ངེ་འཛིན་སྒྱུ་མའི་རྣམ་པར་
ཐར་པ་དྲན་རྫོགས་རྣམ་པར་བཀོད་པ་ནི་དེ་ཙམ་མོ། །ཞེས་ཉེ་བར་བསྡུས་
ནས། སྐད་ཅིག་གིས་ཨུ་རྒྱན་གྱི་གནས་དྲན་པར་བྱས་ཏེ་ཛྷཱ་ན་ཌཱ་ཀི་མཆོད་
494



པའི་ཆོ་ག་ཡང་དག་པར་བསྒྲུབས་པས་ཚིམ་པ་ཐོབ་པའི་མོད་ལ་གཉིད་སད་པར་
གྱུར་ཏོ། །བདེན་པ་མེད་པའི་རྨི་ལམ་གྱི་རི་མོ་འདི་ལ་མཚོན་ཏེ་ཡང་མཁའ་
སྤྱོད་རྣལ་འབྱོར་ཞེས་གྲུབ་པ་ཉིད་དོ། །རྨི་ལམ་འདི་ཉིད་ཀྱི་ཚིགས་སུ་བཅད་
པ་བྱེད་པོ་མེད་པ་ཉིད་ལས་རང་གྲགས་པ་གླིང་འདི་ལྟར། ཀྱེ་ཀྱེ་རྨི་ལམ་རྣམ་
འཕྲུལ་གྱི། །རིག་ལྡན་རིག་པ་ཆེན་པོ་པ། །སངས་རྒྱས་ཀུན་དང་སངས་རྒྱས་
ཀྱི། །ཡེ་ཤེས་གསང་ཆེན་རབ་ཏུ་རྫོགས། །རིག་མཆོག་གྲུབ་གཏེར་བྱེ་བ་
འབུམ། །རབ་བཟང་ཆོ་ག་ལྡན་མཆོག་ལེགས། །ལེགས་སོ་མཁའ་ལ་རང་
དགར་སྤྱོད། །མ་ལུས་ཆོས་རྣམས་འདི་ཁོ་ན། །པད་མཚོ་ཡིད་བཞིན་ལྷུན་
པོའི་རྒྱལ། །འདུལ་སྐྱེས་ལག་ལྡན་གདོང་ལྔ་དང་། །འདབ་སྟོང་བསིལ་ཟེར་
ཉིན་མོར་བྱེད། །བདུད་རྩི་དགའ་བདེ་སྤྲིན་ ལྷའི་བུ། །མཁའ་སྤྱོད་གར་་་་
དབང་རྡོ་རྗེ་འཆང་། །མཆོད་སྤྲིན་བྱེ་བ་རྒྱ་མཚོ་འབར། །དུས་གསུམ་རྒྱལ་
བ་ཀུན་དགྱེས་པ། །འདི་ནི་རྨི་ལམ་རྣམ་ཐར་མཆོག ། གང་ཡང་ཡོད་དང་
མེད་དེ་བཞིན། །དེ་དག་གམ་ནི་གཞན་དུའང་རུང་། །བདེན་པའི་དངོས་པོ་
འགའ་ཙམ་ཡང་། །ངེས་པར་ཀུན་ཏུ་མཐོང་བས་དབེན། །དབེན་ལ་མངོན་
དགས་འཁྱུད་བློ་ཅན། །དངོས་པོའི་གདོན་ཅན་ཁོ་ན་ལྟར། །ཡོངས་སུ་རྣམ་
གྲོལ་དམ་པའི་དོན། །སྣང་བའི་ཕྱོགས་མཚོན་སྤྱོད་པ་བཞིན། །ཕྱོགས་དང་
རིས་སུ་གང་ལ་ལ། །ཡོངས་སུ་གཅོད་བཀག་རྣམ་པར་བཀག ། རབ་འགོག་
འགོག་པ་ཉིད་གཞན་ཡང་། །མཁའ་པད་ལྟར་གྱུར་འདི་ཡ་མཚན། །རབ་
བཀྲ་སེམས་ཀྱི་འཇའ་རིས་འབུམ། །རབ་འབྱམས་སྟོང་དབྱིངས་མཁའ་ཁྱབ་
པ། །བདེན་པར་ཀུན་ཏུ་རྟོག་པ་ཀུན། །རབ་ཡངས་རབ་བྱེད་མངའ་བདག་
མཚར། །མཁའ་ལ་སྤྱོད་པས་མཁའ་ཡི་ད པལ། །མ་ལུས་ལེགས་བསྡུས་་་་་
ལོངས་སྤྱོད་རྫོགས། །མཁའ་སོགས་འཇིག་རྟེན་གསུམ་རང་བཞིན། །དབང་
བྱས་རྨད་བྱུང་ལས་རྨད་བྱུང༌། །ཞེས་སོགས་མང་པོ་དག་སྟེ། འདིར་ནི་ཤིན་
495



ཏུ་ཉུང་ངུ་ཞིག་བཀོད་དོ། །ཞེས་འབྱུང་ངོ༌། །སྔོན་གནས་རྗེས་དྲན་གྱི་རྣམ་
པར་ཐར་པའང་སྐྱེ་བ་སྔ་འགྲེལ་ལས། སྤྲེའུ་ལོ་རྒྱལ་གྱི་ཟླ་བའི་ཉ་ལ། ལུས་
དང་སེམས་ཅུང་ཟད་མ་བདེ་བའི་དབང་གིས། བླ་མ་ལ་གསལ་བ་གདུང་་
ཤུགས་ཀྱིས་བཏབ་པའི་ཚེ། སེམས་ཤིན་ཏུ་དྭངས་པར་གྱུར་ཏེ། སྔོན་རབས་
ཅུང་ཟད་དྲན་པ་འདི་ལྟ་སྟེ། ཞེས་མཚམས་སྦྱར་ནས་གོང་དུ་སྨོས་པའི་གཞོན་
ནུ་གསང་ཚོལ་དུ་གྱུར་ཚུལ་དང༌། ཚུལ་ཁྲིམས་དཔལ་དང༌། ནམ་མཁའ་
འོད། གཡག་རུ་རས་པ། གྲགས་ སེང་པ་རྣམས་ཀྱི་ལོ་རྒྱུས་ཅུང་ཟད་རེ་་
འབྱུང་ཞིང༌། དྲན་མང་ཐུགས་རྗེའི་ལྕགས་ཀྱུ་ལས། ཡང་རེ་ཞིག་འདི་ལྟར་
བསམས་པར་གྱུར་ཏེ། དཔལ་ལྡན་བླ་མ་མཆོག་འདི་སྔོན་ཕྱོགས་གང་དང་
གང་དུ་སྐུ་འཁྲུངས་ཤིང་། སེམས་ཅན་གྱི་དོན་མཛད་པ་དེ་དང་དེའི་ཚེ། ཁོ་
བོ་ལས་ངན་པའི་ཤུགས་ཀྱིས། ཅི་དང་ཅི་ལྟ་བུར་འཁོར་ཞིང་སོང་ཞིག་གུ།
ཞེས་རབ་ཏུ་གདུང་བ་དྲག་པོས་སེམས་གདུངས་ཤིང་། ཡུན་རིང་ཞིག་གསོལ་
བ་བཏབ་སྟེ་གནས་པ་ལས་བརྫུན་གྱི་རི་མོ་ཅུང་ཟད་དྲན་ཏེ། དཔལ་ལྡན་བླ་
མ་དམ་པ་རྣལ་འབྱོར་གྱི་དབང་ཕྱུག་སཱུ་པ་ཀཱི་རྟིར་གྱུར་པའི་ཚེ། བདག་རྨ་
བྱའི་ཕྲུ་གུ་ཞིག་ཏུ་གནས་པ་ལ་མ་ཤི་བའི་རྐྱེན་གྱིས་འཆི་བར་ཉེ་བ་ན། བླ་མ་
མཆོག་གི་ཐུགས་རྗེས་སྐྱབས་སོ། །ཞེས་བྱ་བ་དང༌། རྗེ་རིན་པོ་ཆེ་ལུས་་་་
འཕགས་ཀྱི་གླིང་དུ་ཐུབ་པའི་སྲས་མོ་ཤེས་རབ་བཟང་མོར་གྱུར་པ་ན། བདག་
བུང་བར་གྱུར་པ་ཆར་རླུང་དྲག་པོས་ཉམས་ཉེས་ཏེ་འཆི་བའི་དུས་ལ་བབ་པ་ན།
ངན་སོང་ལས་བཟློག་པར་མཛད་པ་དང་། ནུབ་ཕྱོགས་ཨུ་རྒྱན་དུ་སྐུ་འཁྲུངས་
པའི་ཚེ། བདག་བྲམ་ཟེའི་ཁྱེའུ་ལོ་བདུན་ལོན་པ་ལ། དབང་དང་བྱིན་་་་
རླབས་མཛད་དེ། ཆུར་མི་བྱིངས་པ་སོགས་གྲུབ་པའི་རྟགས་ཕྲ་མོ་དང་ལྡན་པ་
ལ་འཆི་བའི་དུས་བྱས་སོ། །ཞེས་བྱ་བ་དང་། ཡུལ་ཀ་ལིང་ཀའི་རྒྱལ་པོར་
གྱུར་པ་ན། བདག་ནགས་ཁྲོད་དུ་རྒྱུ་བ་སྟག་གི་ཕྲུ་གུར་སྐྱེས་ནས་ཡུན་རིང་མ་
496



ལོན་པ་ཞིག་ཏུ་གནས་པ་དམག་གི་མིས་བརྫིས་ཏེ་འཆི་ལ་ཐུག་པ་ན། བརྩེ་
བས་ཡང་དག་པར་དྲངས་པ་དང༌། ཆུ་ཀླུང་མེ་ཏོག་པདྨས་བརྒྱན་པར་་་་་
བཞུགས་པའི་ཚེ། བདག་རི་དྭགས་ཀྱི་བུར་གྱུར་པ་ཁྱིས་བདས་པ་ལས་་་་་
བསྐྱབས་ཏེ། ངན་འགྲོ་ལས་བཏོན་པ་དང༌། བ་གླང་སྤྱོད་ཀྱི་གླིང་དུ་སྐུ་
འཁྲུངས་པ་ན། གླང་རྫི་མའི་བུར་གྱུར་པ་སྐྱེས་མ་ཐག་ཤི་བའི་རོ་ལམ་གྱི་བཞི་
མདོར་བོར་བ་ལ། བྱམས་ཤིང་བརྩེ་བར་མཛད་པ་དང་། ཡང་གླིང་དེ་ཉིད་
དུ་དགེ་སློང་གི་ཚུལ་གྱིས་བཞུགས་པ་ན། བདག་མེ་ཏོག་གི་རྩ་བར་ཞེན་པའི་
སྲིན་བུར་གྱུར་པ་ཐུགས་རྗེས་མཐོ་རིས་སུ་དྲངས་པ་དང༌། ཨུ་རྒྱན་གྱི་གླིང་
ཟུར་ཏིར་ཏི་ཏར་དཀའ་ཐུབ་མཛད་པ་ན། བདག་སྤྲེའུ་ཕྲུག་ཏུ་གྱུར་པས་ཤིང་
ཐོག་ཕུལ་ཞིང༌། འབྲེལ་པ་ཐོབ་པོ་ཞེས་བྱ་བ་དང་། གླིང་ཕྲན་དྷ་རི་ཐར་
བཞུགས་པ་ན། བདག་གྲོང་གི་བྱིས་པ་གླང་རྫིར་གྱུར་པ་ལ་ཆོས་བསྟན་པར་
མཛད་པ་དང༌། བཻཌཱུརྨའི་ཞིང་དུ་སེམས་ཅན་གྱི་དོན་མཛད་པ་ན། བདག་
མིའམ་ཅིའི་མོར་གྱུར་པ་ལ། དད་པའི་སེམས་བསྐྲུན་པར་མཛད་པ་ཞེས་བྱ་བ་
རྣམས་དང་། འདི་དག་གིས་རྐྱེན་བྱས་ནས་ཁྱི་དང་ཕག་དང་ཡི་དྭགས་དང་
ནད་ཀྱི་རིགས་མི་བཟད་པ་མཛེ་ལ་སོགས་པས་གཟིར་བའི་ལུས་ཤིན་ཏུ་སྡུག་
བསྔལ་བ་མང་པོ་དང་། ཅུང་ཟད་བདེ་བདེ་ལྟར་སྣང་བའི་སྐྱེས་ཚུལ་སོགས་པ་
སེམས་ཀྱི་སྐད་ཅིག་རེ་རེ་ལ། དུས་གཉིས་ཆར་གསལ་ཏེ། རྒྱུ་དེས་ཡིད་ལྷག་
པར་ཡང་སྐྱོ་ཞིང་གདུང་བ་དྲག་པོ་འཕེལ་བས། ལྷག་པར་བླ་མ་མཆོག་ལ་མི་
ཕྱེད་པའི་དད་པ་ཐོབ་པར་གྱུར་ཏོ། རྣམ་ཐར་གསང་སྒྲོན་ལས། རེ་ཞིག་དེ་
བཱི་ཀོ་ཊ་དང་ཉེ་བའི་མཚོ་གླིང་ན་རྒྱལ་བའི་མཆོད་རྟེན་བྱིན་རླབས་དང་ལྡན་པ།
མཚན་མོ་ཡང་འོད་རབ་ཏུ་འབར་བ་དག་ཡོད་དེ། དེར་བྲམ་ཟེ་སྐལ་ལྡན་དང་
སྐལ་མཆོག་མའི་བུ་མོས་ལྡན་ཞེས་རང་གི་ནུ་བོ་བསད་པ་ནེ་ཙོར་སྐྱེས་ཏེ་ཤེས་པ་
མི་གསལ་བ་ལས་སྐྱོ་བར་གྱུར་ནས་མཆོད་རྟེན་གྱི་དྲུང་དུ་དད་པ་ཆེར་སྐྱེད་དེ།
497



འདི་སྐད་ཅེས་བློ་ལྡན་རྨི་ལམ་གསལ་མཐོང་སད་བཞིན་དུ། །ཚེ་རབས་ཀུན་ཏུ་
བདག་ནི་དྲན་ལྡན་ཞིང་། །ཟབ་ཡངས་བླ་མེད་སྙིང་པོར་གྱུར་པའི་ཆོས། །
བདུད་རྩི་རབ་རྙེད་རྟག་ཏུ་འཐུང་བར་ཤོག ། ཅེས་ཡང་དང་ཡང་དུ་སྨོན་པར་
བྱེད་དོ། །ཡོངས་སུ་འཛིན་པ་ནི་ཌ་ཀི་མ་ཞིག་སྟེ་དབང་ལམ་དུ་བྱེད་པའི་མན་
ངག་ཀྱང་ཐོབ་པ་ཡིན་ནོ་ཞེས་དྲན་པར་གྱུར་ཏོ། །དེ་ནས་དེ་དང་ཉེ་བར་དྷ་རི་
མའི་ཁོལ་བོ་དགའ་བ་ཞེས་བྱ་སྟེ། དེ་ནི་སློབ་དཔོན་ཏི་ལླི་པའི་མན་ངག་གིས་
གྲོལ་བའི་སྒོ་རྙེད་པ། སྔགས་ཀྱི་ཀུན་ཏུ་སྤྱོད་པ་རྒྱ་མཚོས་ངོམས་པ་མེད་པ་
ཉིད་དོ། །ཨེ་མ་མེ་ཏོག་ཚོགས་སྤང་སྦྲང་རྩིར་འདོད། །དེ་ཡིས་སྦྲང་རྩི་རྙེད་
པའི་རྒྱུ་ནི་གང་། །པད་ཚལ་བྱེ་བས་ངོམས་མེད་རྐང་དྲུག་བདག ། བླ་མའི་
མན་ངག་ནམ་འཁའི་ལམ་ལ་རྩེ། །ཞེས་བརྗོད་པའང་དྲན་ནོ། །དེའི་རྗེས་སུ་
ཛ་ལན་དྷ་རའི་ཡུལ་དུ་སྐྱེས་པ་རིགས་ངན་ཁྱེའུ་ཀུན་རིག ། ཆུང་ངུ་ནས་ཐམས་
ཅད་དུ་སོང་ སོང་ བ་ ལས་ཡོངས་ སུ་ འཛིན་ པ་ མང་ པོས་ བཀའ་དྲིན་བྱིན་ཏེ།
ཁྱད་པར་དཔལ་ཡེ་ཤེས་དངོས་གྲུབ་ཀྱི་མན་ངག་ཐོབ་པ་ཨུ་རྒྱན་ལ་སོགས་པའི་
གནས་སུ་རྒྱུ་བ་ཞིག་གོ། །ཞེས་ཀྱང་ངོ༌། །ཡང་བལ་པོར་གཞོན་ནུ་གསང་
འཚོལ་ཞེས། ཨཱ་ཙརྱ་བཛྲ་པཱ་ཎིའི་གཡོག་བྱས་ཏེ་མན་ངག་རབ་ཏུ་འཚོལ་བར་
དགའ་ཞིང་ངལ་བ་མེད་པའོ། །འདི་དག་གི་སྔ་ལོགས་སུ་གར་ཞའི་ཡུལ་དུ་
བྱུང་བའི་དགེ་བསྙེན་སྤྲོ་བ་འཛིན་ལ་སོགས་འགའ་ཞིག་མཐོང་མོད་ཀྱི་ཆོག་པར་
ཟད་དོ། །རྗེ་བཙུན་སྒམ་པོ་པས་རྗེས་སུ་བཟུང་ཞིང་ཅུང་ཟད་ལམ་གྱི་སྣང་བ་
ཐོབ་པ་ཚུལ་ཁྲིམས་དཔལ་ཞེས་ཀྱང་བྱུང་བ་ཡིན་ནོ། །དེ་བཞིན་དུ་དཔལ་ལྡན་
བྲམ་ཟེ་ཆེན་པོ་དངོས་སུ་གྲུབ་པ་བྷི་དྷརྨ་ཀཱིརྟི་ཞབས་ཀྱིས་ཡང་དག་པར་སྨིན་
གྲོལ་དུ་མཛད་པ་ནམ་མཁའ་འོད་ཅེས་གྲགས་པ་ཡང་རབ་ཏུ་བྱུང་ངོ་། །ཡང་
དཔལ་ཨིནྡྲ་བྷཱུ་ཏིས་བྱིན་གྱིས་བརླབས་པའི་བརྒྱུད་པ་གཅིག་རྣམ་པར་དག་པའི་
གདམས་པ་ཐོབ་ཅིང་སྒྲུབ་པ་ལ་བརྩོན་པའི་སྤྱོད་པ་ཅན་བཀྲ་ཤིས་གྲགས་པ་ཞེས་
498



བྱ་བ་ཡང་བྱུང་ངོ༌། །རི་བོ་ཆེན་པོའི་ཞོལ་དུ་དཀའ་ཐུབ་མངོན་པར་སྤྱོད་པ་
སྤྲིན་འཛིན་དང༌། གྲུབ་པའི་གནས་མང་པོར་སོང་སོང་བ་རྣལ་འབྱོར་དྲིལ་
འཛིན་དང་། ཆུ་ལ་མི་བྱིང་པར་འགྲོ་ནུས་པའི་རྣལ་འབྱོར་མ་མེས་བྱིན་དང་།
ཉི་མ་ལ་ཏིང་ངེ་འཛིན་དུ་བྱེད་པ་མཁའ་གྲོལ་དང་། ཌཱ་ཀི་སེང་གེའི་གདོང་
གིས་བྱིན་གྱིས་བརླབས་པའི། གཞན་དག་གིས་མཚན་མོ་མེ་འབར་བར་་་་་
མཐོང་བའི་ཀུན་ཏུ་རྒྱུ་གོས་མེད་དང་། གངས་ཀྱི་ཁྲོད་དུ་རླུང་འབའ་ཞིག་གིས་
བདེ་བར་འཚོ་བ་སྤྱོད་པ་སྟེ་གོ་རིམ་དང༌། ཡུལ་དུས་ཀྱི་དམིགས་པ་ཧ་ཅང་
གསལ་བར་མ་རྙེད་པ་ལ་རང་གི་ངོ་བོ་རབ་ཏུ་བཀྲ་བ། ཕྱི་མ་འདི་དག་གཅིག་
དང༌། གཞན་དེ་ལྟ་བུའོ། །དེ་འདྲ་བའོ། །ཞེས་བྱ་བ་མང་དུ་བྱུང་མོད་
ཀྱིས་སྙིང་པོ་མེད་པ་དག་ལས་ཀྱང་སྙིང་པོ་མེད་པའི་ཚིག་བཞག་སྟེ། འདི་ནི་
སྔོན་ཚུལ་རྗེས་དྲན་གྱི་རྣམ་པར་ཐར་བ་ཞེས་བྱ་བ་བརྫུན་གྱི་འཁོར་ལོའི་རི་མོ་
རྣམ་པར་བཀོད་པ་བཞི་པའོ། །ཞེས་ཅུང་ཟད་འགོད་པར་མཛད་དོ། །མ་
འོངས་ཞིང་སྦྱོང་གི་རྣམ་པར་ཐར་པའང་། རྣམ་ཐར་གསལ་སྒྲོན་ལས། ཁོ་
བོ་ཅག་གི་མཚུངས་མེད་བླ་མ་དམ་པ་ནི་རྗེ་བཙུན་སྤྱན་རས་གཟིགས་དབང་ཉིད་
དེ། དེ་ནི་རྒྱལ་མཆོག་འོད་དཔག་ཏུ་མེད་པའི་ངོ་བོར་གྲུབ་པས་དེའི་ཞིང་བདེ་
བ་ཅན་དུ་འཇུག་པར་འདོད་པས། བླ་མ་མཆོག་གི་ཐུགས་རྗེའི་འདྲེན་བྱེད་
དང་རང་གི་མོས་པའི་འཕེན་བྱེད་ཤིན་ཏུ་དྲག་པའི་ཕྱིར་སྐད་ཅིག་ཡུད་ཙམ་ཁོ་
ན་ལ་ཕྱིན་པར་ནུས་སོ་ཞེས་གདེངས་བཅས་པ་ཡིན་ནོ། །རིགས་གསུམ་མགོན་
པོ་དག་ནི་ངོ་བོ་ཐ་དད་པ་མ་ཡིན་ཏེ། །དེའི་ཕྱིར་མགོན་པོ་ཀུན་ཏུ་གཟིགས་
པའི་ཞིང་རབ་འབྱམས་ཡོངས་སུ་སྦྱོང་ཞིང་ལྟ་བ་ཡང་གེགས་མེད་པར་འགྲུབ་པོ་
ཞེས་བསམ་པར་གྱུར་ཏོ། །འཕགས་པའི་ལྷ་སྲས་དྲི་མ་མེད་པའི་ཞབས་འབྲིང་
ཞིང་། བཞེད་པ་ཡོངས་སུ་སྒྲུབ་པར་འདོད་པས་རྒྱལ་བ་བྱམས་ཆེན་གྱི་ཞལ་
མཐོང་བ་དང༌། ཆོས་ཐོས་པ་རབ་ཏུ་དཀའ་བ་མ་ཡིན་ནོ་ཞེས་ཀྱང་ཉེ་བར་
499



རྟོག་གོ། །ཡོངས་སུ་འཛིན་པ་མཆོག་དཔལ་ས་ར་ཧ་པ་དངོས་སུ་གྲུབ་པས་
དཔལ་གྱི་རིའི་བཀོད་ཁྲོ་བྱིན་རླབས་ཀྱིས་སྣང་བར་མཛད་ཅིང་། སྣང་བ་ཇི་ལྟ་
བར་སླར་ཡང་མཐོང་བར་སླའོ་ཞེས་རྟོག་པ་བརྟན་པོར་སྐྱེས་སོ། །རྗེ་བཙུན་
འདི་ཉིད་དཔལ་ལྡན་དབང་པོའི་བློར་ངེས་ཤིང་སྐྱེ་བ་མང་པོར་ཛྙཱ་ན་ཌཱ་ཀིས་
ཡང་དག་པར་གཟུང་བའི་ཕྱིར་ཐོས་འཛིན་ལ་སོགས་པའི་ཡུལ་དུ་དགའ་བ་དུ་མ་
དང་བཅས་ཏེ་འཁྲིད་པར་མཛད་དོ། །ཞེས་རྒྱུད་ཀྱི་ངེས་པ་ལས་གྲུབ་པ་ཡིན་
ནོ། །གཞན་ཡང་ཤར་གྱི་ཕྱོགས་རོལ་དུ་ཆུ་ཀླུང་ཆེན་པོ་དང༌། གླང་པོ་སྣ་
ལྗགས་བརྐྱང་བ་ལྟ་བུའི་རི་དང་ཉེ་བར་བསམ་གཏན་གྱི་གནས་སུ་བསམ་གཏན་
བྱེད་དོ་ཞེས་བྱ་བ་དང༌། སྔོན་གྱི་འཕེན་པའི་ལྷག་མས་བྱང་ཕྱོགས་ཀྱི་རྒྱུད་བླ་
མའི་གནས་སུ་སྤྱོད་ཅིང་དེའི་འཕྲིན་ལས་སྒྲུབ་པར་བྱེད་དོ་ཞེས་དང་། རྗེ་བཛྲ་
རཱ་ཛའི་བྱིན་རླབས་ཀྱིས་དགོངས་པ་སྒྲུབ་པར་དགའ་བས། དེའི་གནས་དང་
ཉེ་བར་ཀུན་ཏུ་རྒྱུའི་སྤྱོད་པས་འཇུག་གོ་ཞེས་མཐོང་བ་དང་། མཐར་སྤྱོད་པའི་
ནོར་འཛིན་གྱི་བུར་བྱས་ཏེ་རྫས་ཀྱི་ནུས་པ་མི་ཟད་པའི་གསང་འཚོལ་བར་བྱེད་
དོ། །ཞེས་དང༌། གནས་དང་ཉེ་བའི་གནས་ལྷག་པར་བགྲོད་ཅིང་བདུད་རྩི་
འཐུང་བར་དགའ་བས། ལན་བཞི་བརྒྱུད་མ་ཁོ་ནར་རྩེ་ཞིང་ཕྱོགས་ཐམས་
ཅད་དུ་འགྲོའོ། །ཞེས་དང་། ཨུ་རྒྱན་དང་ཁ་ཆེའི་བར་དུ་སློབ་དཔོན་ཆེན་
པོ་ལ་བ་པའི་མན་ངག་འཛིན་པར་འགྱུར་རོ། །ཞེས་དང་། ཏོང་ཀུན་དང་
ཉེ་བར་རྫོགས་པ་ཆེན་པོ་ལ་སྤྱོད་པར་འགྱུར་རོ་ཞེས་བྱ་བ་ལ་སོགས་པ་ངེས་པ་དུ་
མ་མཐོང་ཡང་བྲིས་ཤིང་བརྗོད་པར་མཐའ་གཏུགས་པར་མ་མཐོང་ངོ༌། ཞེས་
འབྱུང་ངོ༌། དེ་དག་གིས་གདུལ་བྱ་གུས་པ་རྣམས་རྗེས་སུ་འཛིན་པའི་ཆེད་དུ་
རྣམ་ པར་ ཐར་ པའི་ ཆ་ ཤས་ ལས་ ཀྱང་ ཆ་ ཤོས་ ཙམ་ བསྟན་ པར་ ཟད་ ཀྱི།
འཕགས་ཆེན་རྣམས་ཀྱིས་སྐད་ཅིག་མ་རེ་རེའི་སྒྱུ་འཕྲུལ་ཏིང་ངེ་འཛིན་གྱི་བཀོད་
པའང་སོ་སོ་སྐྱེ་བོས་བསྐལ་པར་བརྗོད་ཅིང་བསམ་པར་ག་ལ་ནུས་ཏེ། རྗེ་ཉིད་
500



ཀྱི་རྣམ་ཐར་གསང་སྒྲོན་དུ། དེ་ལ་སོགས་པ་དཔག་ཏུ་མེད་པ་སྣང་མོད་ཀྱི་
ཏིང་ངེ་འཛིན་གྱི་འཇུག་པས་མ་ཟིན་པར་རང་གར་སྣང་བ་དག་ལས། ཉུང་
ཤས་བསྡུས་པ་ལས། གཉིད་ཀྱི་འོད་གསལ་དང་རྨི་ལམ་གྱི་ཀུན་སྤྱོད་ཏིང་ངེ་
འཛིན་རྒྱ་མཚོའི་རིམ་པ་ནི་མ་གཏོགས་ཏེ། ད་ནི་གཉིད་ཐུན་གཅིག་ལའང་
མཐའ་ཡས་པ་སྣང་བའི་ཕྱིར་བསྡུ་མི་ནུས་ལ། ཞེས་དང༌། གཞན་ཡང་རྨི་
ལམ་གྱི་འཇུག་པ་དང་། ཏིང་ངེ་འཛིན་གྱི་རྣམ་པར་འཕྲུལ་པ་ལ་སོགས་ཇི་
ལྟར་སྣང་བ་བཞིན་བརྗོད་ན་གཞན་དག་གི་བློར་མི་ཚུད་དེ་སྨོད་པའི་རྒྱུར་འགྱུར་
བ་དང་། འབྲི་བར་དགའ་བ་ལས་དོན་མེད་ཅིང་བྲིས་ཀྱང་མི་ལང་བའི་ཕྱིར་
བཞག་ལ། འདི་ཙམ་ཞིག་མཐོང་ཞིང་མཐོང་བ་ལས་ནི། འདི་ལྟ་བུ་འབྱུང་
བ་ངོ་མཚར་རོ། ། ཞེས་དང་བ་སྐྱེ་བ་དང་། རྒྱུ་དེས་ཁོ་བོ་ཅག་ཀྱང་འདི་ལྟ་
བུའི་གནས་ཐོབ་པར་བྱའོ། ། ཞེས་བརྩོན་པའི་ལམ་ལ་འཇུག་པ་དང༌། འདི་
འདྲ་བ་འབྱུང་བ་ཞིག་གམ། འོན་ཏེ་མ་བྱུང་བ་བརྫུན་གྱི་རི་མོ་ཁོ་ན་ཞེས་ཐེ་
ཚོམ་པ་དང་། མ་བྱུང་ངེས་སོ་ཞེས་ངེས་པར་འཛིན་པ་དེ་དག་ཀྱང་འདིས་
རྣམ་པར་གྲོལ་བའི་རྒྱུ་མཆོག་བྱེད་དོ། །ཞེས་བཀའ་བསྩལ་བ་ལྟར་རྣམ་ཐར་
ཀུན་གྱི་སྤྱི་སྡོམ་ཡང་། རིང་ནས་རྗེས་བཟུང་བླ་མ་ལྷར་བཅས་རྣམས། །རིང་
དུ་དགོངས་པར་མཛད་མོད་ལྷག་པར་ཡང་། །རིང་པོར་འཁོར་བའི་བློ་ཅན་ཁོ་
བོ་ལ། །རིང་ཞིག་དགོངས་པ་དེ་རིང་བསྐྱེད་དུ་གསོལ། །སྔོན་དུས་སྤྱོད་པའི་
དགེ་བསྙེན་སྤྲོ་བ་འཛིན། །བར་དུ་གྲུབ་པས་རྗེས་བཟུང་ནམ་མཁའ་འོད། །
འདི་ན་མཁའ་སྤྱོད་དྲི་མེད་དཔལ་ཡེ་ཤེས། །ཕྱི་དུས་སྔགས་སྤྱོད་རྣལ་འབྱོར་
ཀུན་ཏུ་རྒྱུ། །དང་པོར་བདག་གིས་རྨི་ལམ་གྲུ་གཟིངས་རྟེན། །བཟང་ངན་
སྤྲུལ་ལ་མཆོག་དམན་རྟོག་པ་སྤངས། །ཡུལ་དུས་ཆེད་དུ་བྱ་བ་སེམས་ལ་བཞག།
བྱང་ཆུབ་རིམ་ལྔའི་མན་ངག་རྩལ་ཆེན་སྦྱངས། །དེ་ནས་སྒྱུ་མའི་ཁྱེའུ་སྤྲུལ་པར་
བསྟན། །མཆོག་དམན་བར་མའི་སྐྱེ་བོ་མགུ་བར་བྱས། །ལུས་དང་ངག་ཡིད་
501



ཐ་དད་འགའ་མཐུན་སྣང་། །རོ་སྙོམས་སྒྱུ་འཕྲུལ་གསང་བའི་མན་ངག་་་་་་
རྙེད། །སླར་ཡང་བདག་ནི་འཕྲུལ་གྱི་སྐས་ཐེམ་འཛེག ། འོག་མ་མ་བོར་གོང་
མར་མ་ཆགས་ལ། །བར་མར་མི་གནས་རྫུ་འཕྲུལ་རྐང་གིས་བགྲོད། །མཐར་
བྱེད་གསང་བའི་མན་ངག་ལམ་དུ་བྱས། །དེ་ནས་སྨིག་རྒྱུའི་ཆུ་ཡིས་ཁྲུས་བྱས་
ཤིང་། །འཇའ་ཚོན་བཀྲ་བའི་གོས་ཟུང་རྣམ་པར་བརྒྱན། །མིག་གི་སྐྱེས་བུའི་
གྲོགས་ཀྱིས་མཐར་བརྟེན་ཏེ། །དྲི་ཟའི་གྲོང་ཁྱེར་རབ་འབྱམས་ལྟ་ཞིང་་་་་་
དོང་། །དེ་ནས་རང་ལུས་གསེར་གྱི་བུམ་པ་གྲུབ། །གཙུག་རྒྱན་བརྒྱ་བྱིན་
ཐོགས་པའི་ནོར་བུ་རྙེད། །ཡིད་བཞིན་པད་མོའི་སྙིང་པོ་སྙིང་ལ་བསྟིམ། །ལྷ་
དབང་འཛིན་པའི་མེ་ཏོག་རབ་འབྱམས་མཐོང་། །སླར་ཡང་ཚངས་སྲས་ལྷ་
མོས་མན་ངག་སྦྱིན། །ཁབ་ཀྱི་རྩེ་མོར་ནམ་མཁའི་མཆོད་རྟེན་བརྩེགས། །
གཏེར་གྱི་བུམ་བཟང་དགོས་དགུ་ཆར་དུ་ཕབ། །དགའ་མགུ་རང་པའི་བསམ་
པ་རྣམ་པར་དག །དེ་ནས་བདག་ནི་རི་དབང་རྩེ་མོར་སོང་། །ཕྱོགས་བཅུར་
ཁྱབ་པའི་ཆོས་ཀྱི་རྔ་ཆེན་བརྡུངས། །མཐའ་དག་འཇིག་རྟེན་འོད་ཀྱིས་རབ་ཏུ་
བཀང་། །འཆི་མེད་བདེ་ཆེན་གསང་བའི་གོ་འཕང་རྙེད། །སླར་ཡང་དང་
པོའི་མགོན་པོ་སྙིང་གར་སད། །བདེ་ཆེན་རྡོ་རྗེ་མཁའ་ལ་བརྟེན་པར་་་་་
གནས། །ཐ་མལ་ཤེས་པ་ཀུན་བཟང་མགོན་པོའི་ཞལ། །རབ་དགའི་་་་་་
གཟུགས་བརྙན་སྐྱེས་བུའི་མིག་གིས་མཐོང༌། །ད་ནི་འདི་ལ་ཕྱོགས་མེད་དུས་
བྲལ་བས། །སྒྲོ་བཏགས་འཁྲུལ་བའི་སྒྲུང་འབུམ་སུ་ཞིག་གླེང་། །འོན་ཀྱང་
ཅིར་ཡང་འཆར་བས་དེ་བཞིན་ཉིད། །གང་དུ་བརྗོད་ཀྱང་དོན་ལ་ཇི་ལྟར་
འགལ། །དེ་ཕྱིར་བླ་མ་ལྷར་བཅས་མ་ལུས་ཀུན། །མཁྱེན་གཟིགས་སྒྲིབ་མེད་
འོད་གསལ་དག་པའི་སྤྱན། །ཆོས་ཀུན་བདེན་ནམ་བརྫུན་པས་ཆོས་འདི་
ཡང་། །བདེན་དང་བརྫུན་པར་འགྲུབ་ལ་མཁྱེན་པར་གསོལ། །ཨེ་མ་མིག་གི་
སྐྱེས་བུ་གང་ལས་འཕོས། །མེ་ལོང་གཟུགས་བརྙན་ཕྱི་མ་གང་དུ་སྐྱེ། །མོ་
502



གཤམ་བུ་མོའི་སྐྱེ་རྒྱུད་རྣམ་པ་དུ། །འོན་ཀྱང་འདི་ལ་དོན་གྱི་གསང་འབུམ་
གནས། །འདི་ལྟར་རྫུ་འཕྲུལ་རྐང་སྟོབས་རྒྱས་པའི་ལུས། །འགྲོ་བ་ཀུན་གྱི་
བྲན་དུ་ཁས་བླངས་ནས། །ཐར་པའི་ལམ་ལ་ཡུད་ཀྱིས་འདྲེན་བྱེད་པ། །རྣལ་
འབྱོར་བདག་ནི་ཅང་ཤེས་དབང་པོའི་ཚུལ། །སུས་ཀྱང་བཏབ་མེད་ས་བོན་བྱེ་
བ་ལས། །ནུས་པ་བསམ་ཡས་འབྲས་བུ་སོ་སོར་སྨིན། །ཀུན་ནས་སྐྱེ་དགུ་
ཀུན་ལ་བདེ་སྟེར་བ། །རྣལ་འབྱོར་བདག་ནི་རབ་ཏུ་བརྟན་པའི་ཚུལ། །མྱང་
འདས་ཉིན་བྱེད་འོད་ཀྱིས་མ་བསྐམས་ཤིང༌། །སྲིད་པ་འཁོར་བའི་འདམ་གྱིས་
མ་གོས་ལ། །གཉིས་ལ་མ་བརྟེན་གཉིས་དང་མ་བྲལ་བས། །རྣལ་འབྱོར་
བདག་ནི་ཆུ་སྐྱེས་དབང་པོའི་ཚུལ། །བཟང་ངན་ཐམས་ཅད་ཤོང་བའི་ཡངས་
པ་ལ། །ཕྲ་རགས་ཀུན་གྱི་ཁྱབ་པའི་མཇུག་པ་ཅན། །ཡོད་མེད་མཐའ་ལས་
འདས་པའི་ངོ་བོ་ཉིད། །རྣལ་འབྱོར་བདག་ནི་རབ་ཡངས་ནམ་ མཁའི་་་་་
ཚུལ། །དབྱིབས་ལེགས་ཁ་དོག་བཀྲ་ཞིང་འོད་གསལ་བ། །རང་གི་ངོ་བོ་
གཟུང་མེད་མཐོང་དང་བྲལ། །ཀུན་གྱི་ཡིད་འོང་ལྟད་མོའི་འོས་གྱུར་པ། །
རྣལ་འབྱོར་བདག་ནི་བར་སྣང་འཇའ་ཡི་ཚུལ། །གང་ལ་མགོན་བྱས་དེ་ཞབས་
གཙུག་ཏུ་འཛིན། །བསྒོ་བའི་ངག་ཉན་སྤྱོད་པའི་དྲག་ཤུལ་བཟོད། །བདོག་
པ་ཀུན་གཏོང་གཞར་ཡང་མི་འདོར་བས། །རྣལ་འབྱོར་བདག་ནི་ཁོལ་པོ་དེས་
པའི་ཚུལ། །ཕྱི་ཡི་ཡུལ་སྣང་ནང་དུ་མི་ལེན་ཞིང༌། །ནང་གི་ཤེས་པ་ཕྱི་རོལ་རྒྱུ་
བ་སྤངས། །གཉིས་མེད་མཉམ་པའི་ངང་དུ་དབེན་བྱས་པས། །རྣལ་འབྱོར་
བདག་ནི་དཀའ་ཐུབ་སྤྱོད་པ་འདྲ། །འཇུག་དང་ལྡོག་པའི་ལམ་ནི་ངེས་བྱས་
ཤིང༌། །གསལ་སྟོང་མྱང་བྱེད་བདེ་བའི་ནོར་བུ་འཛིན། །མདའ་ཡི་ཤུགས་
ཀྱིས་བགྲོད་པའི་སྤྱོད་པ་ཅན། །རྣལ་འབྱོར་བདག་ནི་ཕོངས་སྒྲོག་དབང་པོའི
་ཚུལ། །འོག་ཏུ་ལྷུང་ཡང་འོག་ཏུ་འཕོ་བ་མེད། །སྟེང་དུ་སོང་ཡང་སྟེང་དུ་
སླར་གཤེགས་ཞིང་། །སྟེང་འོག་མེད་པར་ཁྱབ་པའི་ཟིལ་དངར་ཅན། །རྣལ་
503



འབྱོར་བདག་ནི་ཆར་སྤྲིན་གཡོ་བའི་ཚུལ། །ཉན་རང་དམན་པའི་མ་ལས་རབ་
བྱུང་ཞིང་། །ཏིང་འཛིན་སྒོ་ངའི་སྦུབས་ལས་ངེས་གྲོལ་ཏེ། །ཟབ་ཡངས་སྙིང་
པོའི་ཚུལ་ལ་ཀུན་སྤྱོད་པ། །རྣལ་འབྱོར་བདག་ནི་གཉིས་སྐྱེས་དབང་པོའི་་
ཚུལ། །གང་འཚམས་གཟུགས་ཀྱི་སྤུ་སྡུག་མཛེས་པའི་ཚུལ། །བདུད་རྩིའི་
ཆར་ལ་དགའ་བའི་གར་སྒྱུར་ཞིང་། །འདོད་ཡོན་དུག་གི་ཚུལ་མགུར་སྤྱོད་པ་
ཅན། །རྣལ་འབྱོར་བདག་ནི་རབ་མཛེས་རྨ་བྱའི་ཚུལ། །བདག་འཛིན་རི་
དྭགས་ཟ་ཞིང་རི་ཁྲོད་རྒྱུ། །ཁ་བའི་རི་ངོས་ལྷག་པར་དགའ་བ་འཕེལ། །
བྱིན་རླབས་རྨད་བྱུང་གཡུ་རལ་མཛེས་པ་ཅན། །རྣལ་འབྱོར་བདག་ནི་རི་་་
དྭགས་དབང་པོའི་ཚུལ། །བརྒྱུད་པའི་བྱིན་རླབས་ཆུ་བོ་བྱེ་བ་བལྟམས། །
གནད་ཀྱི་གདམས་པ་རིན་ཆེན་འབུམ་གྱི་མཛོད། །ཉམས་རྟོགས་ཀླུ་དབང་
བརྒྱ་ཡི་རོལ་པ་ཅན། །རྣལ་འབྱོར་བདག་ནི་རབ་ཟབ་རྒྱ་མཚོའི་ཚུལ། །དགེ་
ལེགས་མཚན་བཟང་འབུམ་གྱི་དཔལ་འབར་བའི། །སྟོང་གསལ་མཚར་སྡུག་
བཙུན་མོ་བྱེ་བས་བསྐོར། །ཕུལ་བྱུང་བསམ་ཡས་བདེ་བའི་རོལ་མོ་ཅན། །
རྣལ་འབྱོར་བདག་ནི་རིག་འཛིན་གྲུབ་པའི་ཚུལ། །ལུས་ཀྱི་ཡན་ལག་སྤྱོད་པའི་
ཚུལ་བརྒྱ་དང་། །རྗེས་མཐུན་ གླུ་དབྱངས་འགྱུར་བ་རྣམ་པ་སྟོང༌། །ལྷན་
ཅིག་ཡིད་དམིགས་གང་ལ་རྩེ་གཅིག་པ། །རྣལ་འབྱོར་བདག་ནི་གར་མཁན་
གཞོན་ནུའི་ཚུལ། །ཀུན་གྱི་སྔོན་འགྲོ་ཀུན་གྱི་རྗེས་སུའང་འཇུག ། དོག་ཅིང་
མི་ཐུང་མགྱོགས་ལམ་རྣམ་པ་བཀག། གཞུང་ལམ་གསལ་སྟོན་འགྲོ་བའི་མིག་
གཅིག་པུ། །རྣལ་འབྱོར་བདག་ནི་ལམ་མཁན་མཁས་པའི་ཚུལ། ཕྱི་དང་
ནང་དང་བར་ལ་མི་དམིགས་ཀྱང་། །གཅིག་དང་དུ་མ་བྲལ་ཉིད་ཀུན་ ཏུ་་་
སྣང་། །བྱིས་པའི་མིག་ལམ་མཛེས་པའི་དགའ་སྐྱེད་པ། །རྣལ་འབྱོར་བདག་
ནི་ཆུ་ཟླ་གར་མཁན་ཚུལ། །དགའ་བཞིའི་ཡེ་ཤེས་གླིང་བཞིར་དབང་བསྒྱུར་
ཞིང་། །ཡན་ལག་རབ་མཆོག་རིན་ཆེན་བདུན་གྱིས་ཕྱུག ། དབང་ཕྱུག་ཆེན་
504



པོའི་གནས་བརྒྱད་དབང་བྱས་པས། །རྣལ་འབྱོར་བདག་ནི་འཁོར་ལོས་སྒྱུར་
རྒྱལ་ཚུལ། །དེ་ལྟར་བདག་ཚུལ་ཆོས་རྣམས་ཐམས་ཅད་དེ། །ཆོས་རྣམས་
ཐམས་ཅད་དེ་བཞིན་བདག་གི་ཚུལ། །བདག་གཞན་དབྱེ་བ་མེད་ཕྱིར་གང་དུ་
འགྲུབ། །ཨེ་མ་འདི་ཚུལ་རྣམ་པར་བསྡུ་བའི་སྒོ། །རྣམ་པ་མང་དུ་བརྗོད་
ཀྱང་ཟད་མེད་ཀྱི། །ཉུང་ངུའི་ཉུང་དུ་གསང་བའི་སྒྲོན་མར་ཕྱེ། །བརྗོད་ལ་
དགེ་བ་སྲིད་ན་སྲིད་པ་འདིར། །མི་སྲིད་ལེན་པའི་འགྱུར་བས་ཚིམ་གྱུར་ཅིག།
ཅེས་སོ། །དེ་ནས་དགུང་ལོ་ང་དྲུག་པ་ལ་བབ་པའི་ཚེ་དགའ་ལྡན་མ་མོར་
ཕེབས་ནས་ཕྱག་དཔེ་རྣམས་ཕྱག་རྟགས་ཀྱིས་མནན་ཞིང་ཕྱོགས་འདིར་མྱུར་དུ་
སླེབ་པར་འདུག་གསུངས། ཁམས་པའི་ གྲྭ་སློབ་ཀྱིས་ནན་གྱིས་སྤྱན་འདྲེན་
ཞུས་པ་ལ། ལམ་དུ་རྟེན་འབྲེལ་མི་འགྲིག་པ་འདུག་གསུངས་ཀྱང་ནན་ཞུས་
ཀྱིས་ཆུ་ཉིལ་བར་བྱོན་དེར་སྒར་ཕེབས་མ་ཐག་ཆོས་འཕྲོ་རྣམས་ཚར་བ་མཛད་དེ།
ཅུང་ཟད་བསྙུང་བའི་ཚུལ་གྱིས། ཤིང་མོ་བྱ་ལོ་ཟླ་བ་བདུན་པའི་ཉེར་དགུ་ལ་
གཤེགས་པར་བསྟན། སྐུ་གདུང་རིན་པོ་ཆེ་མདོ་ལི་ལ་སྤྱན་དྲངས་ཏེ་དགའ་
ལྡན་མ་མོར་གསེར་འབུམ་གྱི་བུམ་པར་བཞུགས་སུ་གསོལ་བ་སོགས་དགེ་སློང་
དཔོན་གྲགས་པ་དང༌། བ་ཡོ་ཆོས་བཟང་བས་བསྒྲུབས་སོ། ། དེ་ལྟར་མཁའ་
སྤྱོད་པའི་རྣམ་ཐར་འདི་ཉིད་གོང་གསལ་ལྟར། རྗེ་ཉིད་ཀྱི་གསུང་དངོས་་་་
བཀའ་འབུམ་དུ་བཞུགས་པ་རྣམས་གུང་བསྟུན་ནས་རྒྱས་པའི་ཁུལ་དུ་སྦྱར་བ་སྟེ།
སློབ་མ་རྣམས་ཀྱིས་སྦྱར་བའི་རྣམ་ཐར་ཞིབ་མོ་མེད་འདུག་པས། འགོས་ལོ་
དང་། རྗེ་དཔའ་བོའི་ཆོས་འབྱུང་དུའང་མཛད་པ་ཐུན་མོང་བའི་རྣམ་ཐར་
རྒྱས་པ་མི་འབྱུང་བ་བཞིན་འདིར་ཡང་དེ་ཙམ་དུ་བས་སོ། །བུ་སློབ་ནི་གཙོ་
བོར་རྗེ་དེ་བཞིན་གཤེགས་པ་སྟེ་ཕག་མོའི་བསྐྱེད་རྫོགས་དང་རྒྱལ་བ་རྒྱ་མཚོའི་ལྷ་
ཁྲིད་སོགས་གསུང་གི་ཟིན་བྲིས་ཀྱང་དུ་མ་མཛད། སོག་དབོན་རིག་རལ་གྱིས་
ཀྱང་ཆོས་གསན་པའི་རྒྱ་དཔལ་མཁའ་སྤྱོད་པ་ཁོ་ན་ཆེ། གཞན་ཡང་རྫ་དགོན་
505



པ་ཆོས་ཀྱི་ཡེ་ཤེས། ཟུར་དགོན་བཀའ་བཞི་པ་རིན་ཆེན་དཔལ། རི་མི་་
འབབས་པ་བསོད་ནམས་རིན་ཆེན། ཆབ་ཁ་བ་ཤེས་རབ་དཔལ། འགེར་
ཉག་རྟོགས་ལྡན། སྲིད་དཀར་སངས་ཤེ། ལྷ་གཟིགས་པ། འཁྲུལ་ཞིག་
བསོད་ནམས་འབུམ། བ་ཡོ་ཆོས་བཟང་བ། དཔོན་གྲགས་པ། བླ་མ་རིན་
བཟང་དཀར་པོ་སོགས་གཞན་དོན་ནུས་པ་མང་དུ་བྱུང་བ་ལས། རྫ་དགོན་
ཀུན་སྤང་པ་ནི་རྫ་དགོན་དུ་བཞུགས་ནས་འཕྲིན་ལས་བསྐྱངས། དགོན་འདི་
དང་པོ་ ཕག་མོ་གྲུ་པའི་དགོན་ལག་ ཡིན་ནའང་རིན་པོ་ཆེ་འདིའི་རིང་ནས།
དཔལ་མཁའ་སྤྱོད་དབང་པོའི་ཆོས་ལུགས་ལ་སྤྱོད་ཅིང་གུས་པ་སྒོམ་པར་བྱེད་
དོ། །བཀའ་བཞི་པ་རིན་ཆེན་དཔལ་གྱིས་ལྡན་སྒ་སྟོད་དུ་ཟུར་དགོན་བཏབ།
རི་གླིང་གཉིས་སུ་ཡོད་པ་ལ་དགེ་འདུན་བཞི་བརྒྱ་ཙམ་འདུ། །
ཆོས་རྗེ་རི་མི་འབབས་པ་ནི་ཆུ་ཕོ་སྟག་ལ་འཁྲུངས་ཏེ། མཁའ་སྤྱོད་པས་
བཅུ་གསུམ་བཞེས་པའི་ལོའོ། ། དགེ་ལྡན་པ་ལ་གཏུགས་ནས་རབ་ཏུ་བྱུང་བའི་
ཀུན་ཏུ་སྤྱོད་པ་རྣམས་རྣམ་པར་དག་པར་མཛད། མཁའ་སྤྱོད་པ་ལ་གཏུགས་
ནས་དུས་རྟག་ཏུ་ཕྱག་རྒྱ་ཆེན་པོ་ལ་མཉམ་པར་འཇོག་སྟེ། གོ་གཉིས་བཞེས་པ་
ཆུ་མོ་བྱ་ལོར་དྭགས་པོ་ལ་བར་དུ་གཤེགས། །
འགེར་ཉག་རྟོགས་ལྡན་གྱི་ཡུལ་སྤོམ་འབོར་སྒང་ཆུང་བ་ཡིན། དཔལ་
མཁའ་སྤྱོད་པའི་ཞབས་ལ་གཏུགས་ཤིང་གདམས་པས་རྗེས་སུ་བཟུང་། རི་
ཁྲོད་ ཁོ་ན་འགྲིམ་ པ་ལ་གྲྭ་པ་མང་དུས་ལྔ་ བརྒྱ་དྲུག་བརྒྱ་ཙམ་འོང་བ་བྱུང༌།
དེའི་སློབ་མ་གཞན་དོན་སྐྱོང་བ་མང་དུ་བྱུང་བ་ལ། ཆོས་རྗེ་དྲི་མེད་པ་ནི་
འཇང་རྒྱལ་པོའི་ཏི་ཤྲིར་གཞན་དོན་བསྐྱངས། །
སྲི་དཀར་སངས་ཤེ་ནི་ཡུལ་སྤོམ་འབོར་སྒང་པ། མཁའ་སྤྱོད་པ་ལ་རྩ་
བའི་བླ་མར་བཟུང་ནས་སྤོམ་འབོར་སྒང་དུ་ས་སེར་དགོན་པ་བཏབ་ནས་འཕྲིན་
ལས་གྲུབ་པར་མཛད་དེ་དགེ་འདུན་སུམ་བརྒྱ་ཙམ་འདུས་དེ་ནི་གཙོ་བོར་འགེར་
506



ཉག་གི་སློབ་མའོ། །
ལྷ་གཟིགས་པ་ནི་དང་པོ་འབྲི་གུང་པའི་གཟིམ་གཡོག་པ་ཡིན། དུས་
ཕྱིས་མཁའ་སྤྱོད་པའི་ཞབས་ལ་གཏུགས། གདམས་པས་རྗེས་སུ་བཟུང་བས་
ཐུགས་དམ་ཕུན་སུམ་ཚོགས་པར་གྱུར། ཕག་མོའི་བསྐྱེད་རྫོགས་སོགས་གསུང་
རྣམས་ལ་ཟིན་བྲིས་མཛད་པས་ཕན་པ་ཡང་ཆེ་བར་བྱུང་། སྟོད་སྨད་ཐམས་
ཅད་དུ་བྱོན་ཞིང་གཞན་དོན་རྒྱ་ཆེར་བསྐྱངས། དེའི་སློབ་མ་མཁན་ཆེན་ཤཱཀྱ་
གྲགས་པ་ཡིན་ཏེ། དང་པོར་མཁའ་སྤྱོད་པ་ཉིད་ལའང་ཐུག་མོད་ཀྱང་་་་་
གདམས་ པའི་ ཞིབ་ཚགས་ ཐམས་ ཅད་ ལྷ་ གཟིགས་ པ་ ལ་ བརྟེན་ནས་ གསན།
གཞན་ཡང་བླ་མ་དཔག་ཏུ་མེད་པ་བསྟེན་ནས་འགྲོ་དོན་ཡུན་རིང་དུ་བསྐྱངས་
ནས་བརྒྱད་ཅུ་རྩ་གཉིས་པ་ཤིང་ཕོ་ཁྱིའི་ལོ་ལ་གཤེགས། །
འཁྲུལ་ཞིག་བསོད་ནམས་འབུམ་ནི་གནས་ནང་དང་ཉེ་བའི་གཡུ་མ་ཞེས་
པར་འཁྲུངས་ནས་མཁའ་སྤྱོད་ པ་ ལ་ སོགས་ པ་ ལ་ ཆོས་ མང་དུ་ གསན་ནས།
གནས་ནང་གི་གདན་སར་བཞུགས། ཆོས་རྗེ་མཁའ་སྤྱོད་པའི་གསུང་ལ་ཟིན་
བྲིས་སུ་མཛད་ནས་བསྙེན་སྒྲུབ་ཀྱི་ཁྲིད་ཡིག་ཆེན་མོ་ལ་སོགས་མཛད། འདིའི་
སློབ་མ་སློབ་དཔོན་ལྕགས་རྡོ་བླ་མ་རྒྱལ་མཚན་པ་ལ་སོགས་པ་ཡིན་ནོ། ། །
བླ་མ་ཆོས་བཟང་པ་ནི་འཁྲུངས་ཡུལ་ནགས་ཤོད་པ། མཁའ་སྤྱོད་པའི་
ཞབས་ལ་གཏུགས་ནས་གདམས་པ་ཐམས་ཅད་ཞུས། སྟག་རྩེ་དང་བ་ཡོའི་
གདན་ས་མཛད་ནས་འཕྲིན་ལས་རྒྱ་ཆེར་བསྐྱངས། །
དགེ་སློང་དཔོན་གྲགས་པ་རྒྱལ་མཚན་ནི། དྭགས་པོ་སྐུ་རབས་པའི་
ཞལ་ངོ་ཡིན་པར་ཐོས། རྩེ་ ལྷ་སྒང་གི་གཟིམས་ཁང་དང་དགའ་ལྡན་མ་མོ་
སོགས་འདེབས་པའི་ཕྱག་ལེན་མཛད་པས་ཀར་བསྟན་ལ་ཕྱག་རྗེས་ཤིན་ཏུ་ཆེ། །
བླ་མ་རིན་བཟང་དཀར་པོ་ནི་འཁྲུངས་ཡུལ་ནགས་ཤོད་པ། དགོན་པ་
གྲིབ་གདོང་བཏབ་ནས་འཚོགས་པའང་བརྒྱ་ཙམ་འདུས་ཏེ་མཁའ་སྤྱོད་པའི་
507



འཕྲིན་ལས་སྒྲུབ་པར་མཛད་ཅིང་། འདི་དང་བ་ཡོ་ཆོས་བཟང་གིས་སྤྲུལ་སྐུ་
ཆོས་དཔལ་ཡེ་ཤེས་ཀྱི་བླ་མར་མཛད། །
508



ལེའུ་ལྔ་པ། ཀརྨ་དེ་བཞིན་གཤེགས་
པའི་རྣམ་ཐར། །
གཅིག སྐུ་བལྟམས་པའི་ཚུལ།
དཔལ་ཀརྨ་པ་ན་རིམ་ལྔ་པ་ནི་རྗེ་དེ་བཞིན་གཤེགས་པ་སྟེ་གོང་མས་ལུང་
བསྟན་པ་བཞིན་དུ་ཉང་འདམ་ཕྱོགས་ཀྱི་ཡུལ་དུ་རྗེ་གོང་མ་གཤེགས་པ་ནས་
བརྩམས་ཏེ་ངོ་མཚར་གྱི་ལྟས་འཁོར་མར་བྱུང་ཞིང་འཁྲུངས་སའི་ཁང་པ་ལའང་
འཇའ་རྟག་ཏུ་ཟུག་པ། ཡུལ་མི་མང་པོ་ལའང་ཆོས་རྗེ་རིན་པོ་ཆེ་ཕྱོགས་དེར་
ཕེབས་པ་དང་། ཉི་ཟླ་ཤར་བ་སོགས་རྨི་ལམ་བཟང་པོ་རྨིས་ཏེ་སྔོན་ལུང་་་་
བསྟན་པ་དང༌། ལྷས་བསྐུལ་བ་ལས་ཐམས་ ཅད་ཀྱང་ཆོས་རྗེ་རིན་པོ་ཆེ་ནི་
ངེད་རང་གི་ཡུལ་འདིར་འཁྲུངས་པར་གདོན་མི་ཟའོ་ཟེར་ནས་མགྲིན་གཅིག་ཏུ་
སྒྲོགས། སངས་རྒྱས་ཐམས་ཅད་ཀྱིས་གཞན་དོན་ལ་མངོན་པར་བསྐུལ་བ་
དང༌། བོད་ཡུལ་དུ་རྒྱ་དམག་གི་འཇིགས་པ་ལས་སྐྱོབ་པའི་དུས་ཀྱང་མཁྱེན་
ནས། ཀོང་རལ་གསུམ་ལས་ཉང་པོའི་ཡུལ་མྱང་འདམ་གྱི་སར་གདུང་སྣ་ནམ་
ཞང་ཡབ་སྔགས་པ་གུ་རུ་རིན་ཆེན་ཡུམ་ལྷ་མོ་སྐྱིད་ལ་གཟིགས་པར་མཛད་དེ་
ལྷུམས་སུ་ཞུགས་པར་བསྟན། དེའི་ཚེ་ཡུམ་གྱི་རྨི་ལམ་དུ་བྱང་ཕྱོགས་ནས་རྒྱ་མི་
ཆས་བཟང་བ་མང་དུ་བྱུང་། དེའི་ནང་ནས་གསུམ་བཞི་ཙམ་རྒྱུན་དུ་འོངས་
ནས་གཙོ་བོ་དེས་གནས་མ་ལ་གཡར་ཟེར་ནས་ལུས་ལ་ཐིམ་ཞིང་གཞན་རྣམས་
ཀྱིས་བསྐོར་བ་བྱེད་པ་དང༌། ཁང་ལྟག་གི་ཞིང་ཆེན་པོ་ཞིག་དུང་དཀར་གྱིས་
509



གང་འདུག་པ་ལས་ཐུ་བ་གང་བསྡུས། ཆེ་བ་ཞིག་འབུད་པར་བརྩམས་ཚེ་
གཉིད་སད། ནམ་མཁའ་ལ་ཉི་ཟླ་ཤར་བའི་འོད་ཀྱིས་ཐམས་ཅད་གང་བ་དང་།
གསེར་གྱི་མེ་ཏོག་འཐུ་བ་སོགས་རྟག་ཏུ་ངོ་མཚར་འབའ་ཞིག་རྨིས། ལུས་ཡང་
ཞིང་བདེ་ལ་ཟས་ཀྱི་སྲེད་པ་མེད། སྐབས་སུ་ལྷུམས་ནས་ཡིག་དྲུག་དང་ཨཱ་ལི་
ཀཱ་ལི་དང་། ཨོཾ་ཨཱ་ཧཱུྃ་ཡང་ཡང་གསུངས། བུད་མེད་དུ་མ་དང་ལྷན་ཅིག་ཡུར་
མ་བྱེད་པ་ན་དེ་ལྟར་གསུང་བ་ཐམས་ཅད་ཀྱིས་ཐོས་ཏེ། གང་དུ་གྲག་གཡས་
གཡོན་དུ་ལྟ་ཞིང་ཐེ་ཚོམ་དུ་གྱུར། ངོ་ཚ་བ་དང་གཞན་ལ་མི་གྲག་པའི་ཕྱིར་ཕ་
ཚད་དུ་གཅིག་པུར་ཡུར་མ་བྱས་པས། གསུང་ཆེ་བར་གྲགས་པ་ཐམས་ཅད་
ཀྱིས་ཐོས་ནས་སངས་རྒྱས་ཀྱི་རྣམ་འཕྲུལ་ངོ་མཚར་ཅན་ཟེར་ཞིང་ཕྱག་འཚལ་
ཁྱོད་ཀྱིས་ཅི་ཐོད་བྱེད་མི་ཉན་ཟེར། ཡབ་ཀྱི་རྨི་ལམ་དུའང་དཀྱིལ་འཁོར་རབ་
ཏུ་བཀྲ་བའི་དབུས་སུ་བུམ་པ་བཟང་པོ་འདུག་པ་ལ་ཕྱག་མཆོད་བྱས་གསོལ་བ་
བཏབ་པ་རྨིས། བསོད་ནམས་སྟོབས་ཀྱི་རྟོགས་བརྗོད་ལས་འབྱུང་བ་ལྟར་
བདག་ཉིད་ཆེན་པོ་འདི་དག་གི་བསོད་ནམས་ཀྱི་ཚོགས་ནི་གཞལ་བར་དཀའ་
བས་དེའི་མཐུས་སྔར་ཡབ་ཀྱི་ལུས་ལ་ནད་གཞི་ཞིག་ཡོད་པའང་སངས། སྔར་
ཡོ་བྱད་ཀྱིས་ཕོངས་པ་ཞིག་ཡོད་པ་དེ་ཕྱི་ན་ཅི་དགོས་བྱུང་། གསའ་ཕུར་སྒོམ་
ཆེན་བཟང་བ་ཞིག་གིས་ཀྱང་རྨིས་ལྟས་ལས་གསལ་བར་མཐོང་སྟེ་དར་ལྕོག་མང་
པོ་བཙུགས་ནས་གནས་འདི་འདྲར་སྤྲུལ་སྐུ་མྱུར་དུ་འབྱོན་ནོ་ཞེས་བསྒྲགས་ཡོན་
བདག་མོ་མགོན་རྒྱལ་བྱ་བས་དེའི་སྟེང་གི་ནམ་མཁར་ཉི་ཟླ་ཟུང་གི་བར་དུ་
དཀྱིལ་འཁོར་གྱི་དབུས་ན་ཆོས་རྗེ་རིན་པོ་ཆེ་བཞུགས་པ་མཐོང་། ཡོན་བདག་
མོ་སངས་རྒྱས་བྱ་བས་ཡུལ་དེར་ཆོས་རྗེ་ཡང་ཡང་དུ་ཕེབས་པ་སོགས་ཀྱི་རྨི་ལམ་
མཐོང་ཞིང་ཡུལ་ཕྱོགས་དེ་དག་གི་ནད་དང་འཁྲུག་པ་ཆད་དེ་ལོ་ལེགས། ཁྱིམ་
དེ་ལ་རྟག་ཏུ་འཇའ་འོད་དང་མེ་ཏོག་བྱུང་བས་ཁྱིམ་དེ་ཉིད་དུ་འཁྲུངས་པར་
ཡང་ཐམས་ཅད་ཀྱིས་ཤེས། ཡབ་ལ་འགྲན་སེམས་ཡོད་པའི་སྔགས་པ་གཅིག་
510



གཉིས་ཕྲག་དོག་དང་ཟུར་ཟ་བྱེད། དེ་ལྟར་ལྷུམས་ན་གནས་པའི་མཛད་པས་
སྐྱེ་འགྲོ་མགུ་བར་བྱས་ཏེ། ཤིང་ཕོ་བྱི་བའི་ལོ་ཟླ་བ་དྲུག་པའི་ཚེས་བཅོ་བརྒྱད་
ཀྱི་ཉི་ཤར་ལ་བལྟམས། ས་ཅུང་ཟད་གཡོ་བ་དང་མེ་ཏོག་གི་ཆར་དང་འཇའ་
འོད་དང་དྲི་བཟང་ཡུལ་ཁམས་ཁྱབ་པ་བྱུང་། འཁྲུངས་མ་ཐག་ཕྱག་གཉིས་
ཀྱིས་ཞལ་ཕྱིས་ནས་ཕྱོགས་སུ་ལན་གསུམ་གཟིགས་ཏེ། རྒྱལ་བ་རྣམས་ལ་ཕྱག་
འཚལ་ལོ། ། ཨོཾ་མ་ཎི་པདྨེ་ཧཱུྃ། ང་ནི་ཀརྨ་པཀྴི་ཡིན། འོ་ན་ངའི་མངལ་དུ་
འོ་མ་ བརྒྱལ་ ལམ་ ཞེས་ ཡུམ་ གྱིས་ཞུས་ པར་འོ་བརྒྱལ་ མ་ བྱུང་ཚུལ་ གསུངས།
སྔགས་པ་ཕྲག་དོག་བྱེད་པ་དེའི་བུད་མེད་ཀྱི་རྨི་ལམ་དུ་བུད་མེད་རྒྱན་ཅན་མང་
པོས་གཟིམས་ཁང་ལ་ཕྱག་བསྐོར་བྱེད་པ་དང༌། ཁྱད་པར་རྒྱུན་ཤིན་ཏུ་བཟང་
བ་བཞིས་མར་མེ་ཐོགས་ཏེ་བསྐོར་བ་བྱེད་པ་ཡང་ཡང་རྨིས་པས་ཕྱིན་ཆད་དད་
གུས་དང་ཞབས་ཏོག་བྱས་སོ། །འཁྲུངས་ལོ་ལ་ཉེ་གནས་ ཤཱཀ་འོད་ཀྱིས་་་་་
བསྒྲིགས་པའི་རྣམ་ཐར་ལས་ཁྲག་མིག་གླང་གི་ལོ་ལ་ཞེས་པ་སྣང་ཡང་ཁྲག་མིག་
ནི་མིག་དམར་གྱི་འགྱུར་ཁྱད་ཡིན་པས་དེ་ནི་མེ་ཡོས་དང་རབ་བྱུང་སྦྱོར་བའི་ཚེ་
ཤིང་བྱི་ཡིན་པས་གླང་མ་ཡིན་ལ། རྗེ་སྙག་ཕུ་བས། ཕག་གི་ལོ་ལ་ཁོ་བོ་འཆི་
ཚུལ་སྟོན། །བྱི་བའི་ལོ་ལ་མྱང་འདམ་ཕྱོགས་སུ་སྐྱེ། །འབྲུག་གི་ལོ་ལ་གཞན་
དོན་བྱེད་དོ་ཞེས། །ཇི་སྐད་གསུང་བཞིན་བྱོན་ལ་གུས་ཕྱག་འཚལ། །ཞེས་པ་
ཚད་མར་བྱས་སོ། །དེ་ལྟར་ལྷུམས་ན་བཞུགས་པ་ཉིད་ནས་ཆོས་རྗེ་རིན་པོ་ཆེ་
ཉིད་སྐུ་དངོས་སུ་བྱོན་པར་ཐམས་ཅད་ཀྱིས་ཡིད་ཆེས་ཤིང་རྩོད་མེད་དུ་བཀུར་བ་
ལས། བལྟམས་མ་ཐག་ཏུ་ཡུལ་གྱི་སྐྱེ་བོ་དག་གིས་བཀུར་སྟི་མཐའ་ཡས་པས་
མཆོད་ཅིང་བལྟམས་ནས་ཟླ་ཕྱེད་ན་སློབ་དཔོན་ཆེན་པོ་གུའི་གུང་པས་ཇ་འདྲེན་
དུ་ཕྱིས་མཁན་ཆེན་མགོ་བློན་པར་གྲགས་པ་དཔོན་པོ་བློ་གྲོས་རྒྱལ་མཚན་པ་
དབོན་གཡོག་བཏང་སྟེ། ཕྱེ་མར་ན་བཟའ་ལ་སོགས་པ་མང་དུ་ཕུལ། ཡུམ་
གྱི་པང་ན་བཞུགས་པ་ལས་དབོན་པོ་ལ་ཞལ་འཛུམ་དང་མཉེས་པའི་རྣམ་འགྱུར་
511



མང་དུ་མཛད། དབོན་པོའི་མཛུབ་མོ་ལ་འཇུས་ནས་པང་དུ་བྱོན་མཉེས་པར་
མཛད་པས་ཐེ་ཚོམ་དང་བྲལ་བར་ཡིད་ཆེས། བློ་གྲོས་རྒྱལ་མཚན་པར་སྔོན་དུ་
སྤྱན་རས་གཟིགས་ཀྱིས་ཆོས་རྗེ་བྱོན་ན་མཇལ་དུ་མི་འགྲོ་བ་ཨེ་ཡིན་ཞེས་བསྐུལ་
བ་དང༌། ལམ་དུའང་ལུང་བསྟན་བྱུང་ཞེས་འཇམ་དབྱངས་གྲགས་པས་་་་་
བཀོད། དེ་ནས་རིང་པོ་མ་ལོན་པར་སློབ་དཔོན་ཆེན་པོ་ཉིད་ཀྱིས་དྲུང་གོང་
མའི་དངུལ་འབུམ་ཆེན་མོ་ཀོང་པོར་བཞེངས་པ་མཚུར་ཕུར་སྤྱན་འདྲེན་པ་དང་
ལྷན་ ཅིག་ ཏུ་ བྱོན་ཏེ། ཟླ་ བ་ བཅུ་ གཅིག་ པའི་ ཚེས་ བཅུ་ གཅིག་ ལ་ མཇལ།
འཁྲུངས་ནས་ཟླ་བ་དྲུག་ལོན་པ་ཙམ་ཡིན་ཡང་ཇ་ཞལ་ཞུས་པ་ལ་ཕྱག་གིས་་
རེགམདུན་དུ་བུ་རམ་དྲངས་པ་ལ་བཅག་ནས་གསོལ། བཞད་ཅིང་མཉེས་
པར་མཛད། དེར་དབུ་ཞྭ་ན་བཟའ་གསེར་དངུལ་གྱི་གསོལ་ཞལ་སྟེར་་་་་་་
བཞུགས་སྟན་སོགས་ཕུལ་ནས། སློབ་དཔོན་གྱི་སྒྲུབ་གནས་ལྐོག་འཕྲང་རི་
ཁྲོད་དུ་གདན་དྲངས་ཏེ། བླ་མ་ཤཱཀ་འོད་པ་དཔོན་གཡོག་སྐུའི་རིམ་གྲོ་པར་
བཞག ཁོང་རྣམས་ཀྱིས་སྐུ་རིམ་དུ་ཟླ་བ་རེ་ལ་ཡུམ་རྒྱས་འབྲིང་བསྡུས་གསུམ་
བསྐལ་བཟང་ལ་སོགས་པའི་གསུང་སྒྲོག གཙུག་ཏོར་སྟོང་ཟློག རྣམ་་་་་
འཇོམས་ཚེ་ཆོག་སོགས་མ་ཆག་པར་མཛད་ཅིང་ཟླ་བ་དགུར་སྐུ་མཚམས་དམ་
པར་བཅད་དེ་མཇལ་མི་རྣམས་ལ་གསོལ་རས་དང་ན་བཟའི་བྱིན་རླབས་ཙམ་
ལས་མ་གནང་། འདི་དག་གི་ཚེ་སྟན་ལ་སྐྱིལ་ཀྲུང་བརྟན་པོར་བཞུགས་ཀྱི་གོག་
པོ་ཡེ་མི་མཛད། གླང་ལོ་ཟླ་བ་དང་པོའི་ཡར་ཚེས་ཀྱི་སྔ་དྲོ་ཞིག་དྲུང་ན་ཡོད་པ་
རྣམས་ཡེངས་པའི་བར་ལ་ཇི་ལྟར་བཞེངས་མ་མཐོང་བ་ལ་ཕར་ཆམ་ཚུར་ཆམ་
མཛད་ནས་བཞད་ཅིང་འདུག་པ་ལ་གོག་མ་དགོས་པར་འབྱོན་ཐུབ་པ་ལགས་
སམ་ཞུས་པས་འགྲོ་ཐུབ་གསུངས། རྣམ་ཐར་ཤཱཀ་འོད་མ་འདི་ལ་སྟག་ལོ་ཟེར་
བ་འདུག་ཀྱང་གོང་གི་ལོ་མིང་འཆུགས་སྣང་བ་དེས་ལན་པས་འདི་ལ་འཁྲུངས་
ནས་ཟླ་བ་བདུན་སོང་བའི་སྐབས་ཡིན། ཡང་ཁང་པའི་ཀ་སྒྲོག་གསེག་མའི་
512



བར་ལག་པ་ཐར་ཙམ་གྱི་ཟང་ཟིང་ཅན་ཞིག་ཡོད་པ་ལ། སྐུ་རྩེད་ཀྱིས་ཕར་
ཐལ་ཚུར་ཐལ་དུ་འབྱོན་ཞིང་གདའ་བས་ ཤཱཀ་འོད་ཀྱིས་དེ་ལྟར་མ་མཛད་སྐུ་
བསྣད་འོང་ཞུས་པས། བླ་མ་པ་དེ་འདྲའི་ཐུགས་ཁྲལ་མི་འཚལ་ང་རང་བདེ་
མོར་འགྲོ་འཕྲོ་ཡོད་པ་གསུངས་ཀྱང་གནམ་གཡོས་ནས་སེར་བ་ཕྲུམ་ཕྲུམ་བྱུང་བ་
ལ་གཟིགས་ནས་སྡིགས་མཛུབ་དང་ཕུ་མཛད་པས་སེར་རྐང་སྐད་ཅིག་གིས་ཡུལ་
གཞན་དུ་འགྱུར་ཏེ་འདི་ལྟ་བུ་ལན་མང་དུ་མཛད། ཉིན་གཅིག་ཤཱཀ་འོད་ལ་
སློབ་དཔོན་ཆེན་པོ་བོད་ནས་འོང་ཡོད་ཇ་འདྲེན་ལ་སོང་གསུང་སྟེ་དེ་མ་ཐག་
ཕྱིན་པས་ཉི་ཟླ་ཐང་དུ་མཇལ། སློབ་དཔོན་ཆེན་པོས་དྲུང་དུ་མཇལ་ཏེ་དབུས་
གཙང་གི་འབྲི་གདན་ཚལ་པ་སོགས་ཡོན་བདག་བུ་སློབ་སོ་སོ་ནས། ཇ་འདྲེན་
འབུལ་བ་རྣམས་ཕུལ་ཏེ་རྩེ་ལྷ་སྒང་དུ་བྱོན། དྲུང་ཉིད་དེ་ཀར་བཞུགས་མཚུར་
ཕུ་ཀརྨ་ནགས་ཕུ་སོགས་ཕྱོགས་འདི་དང་འདི་ན་ཡོད། དེ་རྣམས་ཀྱི་ཚུལ་འདི་
ལྟར་ཡོད་ཅེས་ངེས་པ་དང་བཅས་ཏེ་གསུངས། སློབ་དཔོན་ཆེན་པོ་སླར་བྱོན་
པར་ཐོས་པ་ནས་བླ་མ་ཡབ་སོགས་ཇ་འདྲེན་ལ་སོང་བ་ཞག་མང་དུ་འགོར་བ་ལ་
ད་ནམ་འོང་ཞུས་པས། ཕྱག་མཛུབ་གཉིས་བརྐྱང་སྟེ་ཞག་འདི་ན་འོ་་་་
གསུངས་པ་དེ་བཞིན་བྱུང༌། །
ཟླ་བ་དགུ་པའི་ཚེས་བཅུ་ལ་དྲུང་ན་རིམ་བཞིའི་མཚན་སྨོས་ཏེ་དེ་རྣམས་
གང་ན་བཞུགས་ཞུས་པས། ཐུགས་ཀར་ཕྱག་མཛུབ་གཏད་དེ་འདི་ན་་་་་་
གསུངས། ཁྱེད་ལགས་སམ་ཞུས་པས་ཡིན་ཡིན་གསུངས་ནས་བཞད། ཡོན་
བདག་ཐེབ་གྲོལ་ལ་སོགས་པ་ནད་ཀྱིས་གཟིར་བ་དུ་མ་ལ་བྱིན་རླབས་མཛད་དེ་
འདི་ཙམ་ན་ཕན་པར་འགྱུར་རོ་ཞེས་གསུངས་པ་བཞིན་སོ་སོར་བྱུང་། འགྲོ་
མགོན་གྱིས་དྲུང་པ་སྔོན་ལ་མཚུར་ཕུ་ཀརྨ་གང་དུ་འབྱོན་ཞུས་པས། ངེད་དང༌
པོར་ཀརྨ་འགྲོ་བ་ཡིན་གསུངས། སྒར་པ་ཉང་པོར་བྱོན་པ་ཡུན་རིང་དུ་སོང་།
ད་ཉེ་བར་བྱོན་ནམ་ཟེར་ནས་ཇ་འདྲེན་ལ་འགྲོ་ཞུས་པས། འགྲོ་མ་རན་་་་
513



གསུངས། ཟླ་ཕྱེད་ཙམ་ན་ཤཱཀ་འོད་ལ་ད་སོང་དང༌། ཁྱེད་ལ་གསེར་ཞིག་
ཀྱང་སྟེར་བར་འདུག་གསུང་སྟེ་ཅི་གར་དུ་མཇལ་ཞིང་དེ་བཞིན་དུ་བྱུང༌། སློབ་
དཔོན་ཆེན་པོ་སོགས་ཕེབས་ནས་མཇལ། བཞུགས་པའི་ཁྲི་ཆུང་ཞིག་ཡོད་པ་
དེ་མཐོ་བར་གྱིས་གསུང་ནས་སླར་ཡང་བརྩིགས། ཐམས་ཅད་ལ་ཕྱག་འཚོལ་
གསུང་ཞིང་ཕྱག་དབང་ཡང་ཡང་དུ་མཛད་ཅིང་བཞད། དགུང་ལོ་གསུམ་
པའི་དུས་སུ་སློབ་དཔོན་པ་ལ་འདི་ལྟར་གསུངས། རང་རེ་གོང་དུ་ཕྱིན་དུས།
རྒྱལ་པོ་ཡུམ་སྲས་བཅས་པ་ལ་དབང་བསྐུར་མཛད་དུས། གསེར་བྲེ་དངུལ་བྲེ་
ལ་སོགས་པའི་འབུལ་བ་བྱུང་ཚུལ་དང་། གོང་དུ་བྱོན་པའི་ལོ་རྒྱུས་ཞིབ་ཏུ་
གསུང་བ་ལ། སློབ་དཔོན་པས་དྲུང་པ་རྫུན་མི་མཛད་པར་ཞུ། རང་རེ་གོང་
དུ་བྱོན་མ་མྱོང་ཞུས་པས། རྫུན་མིན། རང་རེ་བྱི་བའི་ལོ་ལ་གོང་དུ་ཕེབས།
དེ་ལ་སོགས་པའི་ལོ་རྒྱུས་མང་དུ་གསུངས་པས་སློབ་དཔོན་པ་མཉེས་པར་གྱུར་
ཏོ། །ཤཱཀ་འོད་ལ་ཚེ་དཔག་མེད་ཀྱི་སྐུ་འདྲ་དང་ངའི་སྦ་ལྕག་ཁྱེར་ཤོག་་་་་་
གསུངས། ངེད་ལ་དེ་མེད་ཞུས་པས། ཞོ་ཁ་ཐང་གི་གཟིམས་ཁང་ན་སྒམ་གྱི་
ནང་དུ་ཡོད་དོ་གསུངས། ཤཱཀ་འོད་ཤིན་ཏུ་དགའ་ནས་བསོད་རིན་བཏང་སྟེ།
དེ་བླངས་ནས་དྲུང་དུ་ཕུལ་ལོ། །བ་རུ་སྣའི་གྲུ་ཁར་བྱོན་དུས། མ་འགྲོ་བར་
ཆད་འོང་དོགས་ཡོད་གསུངས། སྐུ་འཁོར་རྣམས་ཀྱིས་གསུང་ལ་མ་རྩིས་པར་
བྱོན་པས་གྲུ་ལོག་ནས་ཆབ་ཀྱིས་གདན་དྲངས་ནས་བྱིང་བ་མེད་པར་ཆུའི་ཕར་
ཁར་བྱོན་ནོ། །
ཡོས་ལོ་ཟླ་བ་ལྔ་པའི་ཚེས་གསུམ་ལ་ཁོང་རང་གི་ཁྲིའི་སྟེང་དུ་གསར་དུ་ཁྲི་
བརྩེགས་ཏེ་དེར་བཞུགས་ནས་བླ་མ་ཤཱཀ་འོད་ལ་གསུངས་པ་ཁྱོད་ཀྱིས་ང་ལ་ཕྱག་
འཚོལ་གསུངས། ཁྱོད་ལ་ཕྱག་མི་འཚལ་ཆོས་འབྲེལ་མེད་ཞུས་པས། ང་རྡོ་
རྗེ་འཆང་ཡིན་ཁྱོད་ཀྱིས་ང་ལ་སྔར་ཆོས་ཞུས་པ་ཡིན། ཅིས་ཀྱང་ཕྱག་འཚོལ་
གསུངས། དེ་ནས་ཕྱག་འཚལ་བ་ལ། ཡང་འཚོལ་གསུངས། མང་དུ་་་
514



འཚལ་བས་བྱིན་རླབས་མང་པོ་མཛད། ད་ཡང་ཕྱག་འཚལ་ལམ་ཞུས་པས།
ད་སྡོད་གསུངས་ནས་མཉེས་པའི་རྣམ་འགྱུར་མཛད། དེ་ནས་རྟོགས་ལྡན་ཡེ་
ཤེས་དཔལ་བ་དཔོན་སློབ་རྣམས་མཇལ་ཏེ། དབུ་ཞྭ་ཞྭ་ནག་ལ་སོགས་པའི་
འབུལ་བ་ཆེར་བྱས་སོ། །དེའི་ཚེ་དབུ་ཞྭ་བླངས་ཏེ་མནབས་སོ། ། ཡང་ཉིན་
གཅིག་རི་ལྟས་ལ་འགྲོ་གསུངས་ནས། གཉན་མོ་སྟེང་དུ་བྱོན་ནས་ཆོས་ཁྲི་་
བརྩེགས་ནས་དེའི་སྟེང་དུ་བཞུགས་ཏེ། འཚོགས་པ་རྣམས་ལ་ཐུགས་རྗེ་ཆེན་
པོའི་བསྒོམ་བཟླས་གསུངས། ཤེས་རབ་བརྩོན་འགྲུས་བྱ་བའི་སྒོམ་ཆེན་པ་
ཆོས་རྗེ་གོང་མའི་ཞབས་ཏོག་ཡུན་རིང་བྱས་པ་ཞིག་རི་ཁྲོད་དུ་སྒོ་བཅད་ལ་ཡོད་
པ། སྤྲུལ་སྐུ་དང་ཨེ་མཇལ་བསམ་ནས་འདུན་པ་བྱས་པའི་རྨི་ལམ་དུ་ཆོས་རྗེ་
གོང་མའི་སྐུ་གཟི་མདངས་ཕུན་སུམ་ཚོགས་པ་དང་མཇལ་ནས་ཆོས་མང་པོ་་
གསུངས། བྱིན་རླབས་མཛད་པའི་རྗེས་ལ་ཐུབ་པའི་གསེར་སྐུ་ཞིག་བསྟན་
ནས། ང་འདི་ཡིན་གསུངས་པས་གསེར་སྐུ་དེ་སྐྱེས་བུ་གཟི་མདངས་དང་ལྡན་
པ་ གཅིག་ ཏུ་ གྱུར་ པས་ ཆོས་ གསུངས། བྱིན་ རླབས་ མཛད་ པ་ ཞིག་ རྨིས།
གཉིད་སད་པ་དང་དད་པ་ཐུན་མོང་མ་ཡིན་པ་སྐྱེས་ཏེ། མཚམས་ཧུར་འདོན་
བྱས་ཏེ་བྱོན་ནས་མཇལ་བའི་ཚེ། དྲུང་དུ་དང་པོར་མཇལ་དུས། ཤེས་རབ་
བརྩོན་འགྲུས་འོང་བར་འདུག ཅེས་གསུངས་པས། སྔར་གྱི་རྨི་ལམ་གྱི་སྐུ་དེ་
དང་སྤྲུལ་པའི་སྐུ་ཁྱད་མེད་པར་མཐོང་སྟེ་ཞབས་ཏོག་བྱས་ནས་ཕྱགས་ཕྱིར་་
འབྲང་ངོ༌། །
དེ་ནས་འོབ་གླང་དཀར་ གྱི་མི་སྡེ་རྣམས་ཀྱིས་གདན་དྲངས་ནས་བརྒྱ་་་
འབུལ་མང་པོ་དང་། མཛོ་རྟ་མང་དུ་ཕུལ་ནས་ཚུར་བྱོན་པའི། ལམ་དུ་རླུང་
འཚུབ་ཆེན་པོ་བྱུང་བ་ཕྱག་མཛུབ་ཀྱིས་བཟློག་གོ། ། མགྱོགས་པའི་དོན་དུ་ཤཱཀ་
འོད་ཀྱིས་བཅིབས་གོང་དུ་པང་ནས་འབྱོན་བསམ་ཀྱང་མ་གནང་དེ་འདྲ་མི་ཉན།
ང་ལ་བརྙས་པ་མ་བྱེད་གསུང་ནས། ཁོང་རང་གཅིག་པུར་བཅིབས་ནས་བྱོན་
515



ནོ། །དེ་ནས་ཙཱ་རི་ལྐོག་འཕྲང་ནགས་ཕུ། རྩེ་ལྷ་སྒང་ལ་སོགས་པའི་དགོན་
སྡེ་འཛིན་པའི་བླ་མ། དགེ་འདུན་ཡོན་བདག་རྣམས་ཀྱིས་བྱོན་ཞུ་སོ་སོ་ནས་
ཕུལ་བ་ལ། ཐོག་མར་ནགས་ཕུ་དང་ཉང་ལུང་པ་ལ་ཞལ་བཞེས་མཛད་དོ། ། །
འབྲུག་ལོ་ ཟླ་ བ་ དང་ པོའི་ ཡར་ཚེས་ ལ་ ནགས་ ཕུར་བྱོན་ པའི་ལམ་དུ།
རྟོགས་ལྡན་ཤཱཀ་འོད་པ་ཆབ་རོམ་ལ་འདྲེད་ནས་རྩིབ་མ་གསུམ་ཆག་ནས་འདུག་
པ་ལ། དྲུང་པའི་ཕྱག་གིས་བྱིན་རླབས་མཛད་ནས་ཅི་ཡང་མི་ལྟོ་གསུངས་པས་
ན་བ་ཙམ་ཡང་མ་བྱུང་ངོ༌། །འདི་དག་གི་སྐབས་ཆོས་ཁྲི་བརྩིགས་ནས་ཆོ་ག་
གསུངས་པ་དང་། དགོན་པ་འདེབས་པ་ཡིན་གསུངས་ནས་ཁང་ཆུང་མང་
པོའི་གཟུགས་མཛད་ཅིང་དར་ལྕོག་འཛུགས་པ་དང་། ཆུ་ལ་ཟམ་པ་འཛུགས་
པ་ དང༌། ང་ ཀརྨ་ དང་ མདོ་ ཁམས་ ཕྱོགས་ སུ་ འགྲོ་ བ་ ཡིན་ གསུངས་ ནས།
ཤིང་བུ་དང་རྡེའུ་མང་པོ་བསྡུ་ཞིང་། ལ་ལ་མཛོ་རྟ་དང༌། ལ་ལ་གསེར་་
དངུལ་ གོས་དར་ཡིན་ གསུང་ནས། ཐུམ་པོ་དང་། ཁྲེས་པོ་མཛད་ ཅིང༌།
འཁོར་རྣམས་སོ་སོར་གཉེར་དུ་བསྐོ་བ་ལ་སོགས་རྟེན་འབྲེལ་གྱི་ལྟས་ཁྱད་པར་
ཅན་མང་པོ་མཛད་དོ། །
དེ་ནས་ནགས་ཕུར་ཆགས་ཕེབས་ཏེ་སྐྱེ་བོ་དཔག་ཏུ་མེད་པས་མཇལ་ནས་
འགྲོ་བའི་དོན་རྒྱ་ཆེན་པོ་འཕེལ་ཞིང་། རིམ་གྱིས་བྲག་གསུམ་གྱི་ལྷ་སྡེ་མི་སྡེ་
རྣམས་ཀྱིས་གདན་དྲངས་ནས་ཞོ་ཁ་ནས་ཕྱགས་ཕེབས་པའི་ཚེ། འཕན་ཆེན་
ལ་མཇལ་ནས་བཀུར་སྟི་མཆོད་པ་དཔག་ཏུ་མེད་པ་བྱས་ཤིང་། དེ་ནས་དུ་མ་
རྒྱང་དང་། མཚོ་ཆུ་ཕྱོགས་ཀྱི་ལྷ་སྡེ་མི་སྡེ་རྣམས་ཀྱིས་གདན་དྲངས་ནས། རྟ་
བརྒྱ་འབུལ་ལ་སོགས་པའི་འབུལ་བ་མང་པོ་བྱས་ཤིང་སེམས་ཅན་དཔག་ཏུ་མེད་
པའི་དོན་མཛད་དོ། །རྟ་བར་རྒྱལ་འཛིན་ནས་དྲུང་གོང་མ་གཉིས་ལ་རྟ་བརྒྱ་
འབུལ་དུ་མ་བྱས་པའི་ཡོན་བདག་ཆེན་པོ་རྒན་མོ་བློ་བདེའི་བུ་བརྒྱུད་ཨ་དཔལ་
སོགས་ཀྱིས་རྟ་བརྒྱ་འབུལ་བྱེད་པས་ཕེབས་པར་ཞུ་བར་ཡོང་བ་ལ་གཟིགས་མ་
516



ཐག་ཡོན་བདག་དཔྱལ་པ་ཕྱིན་འདུག་ཨང་གསུངས་ཏེ་དེ་ལྟ་བུ་ནི་བགྲང་གིས་མི་
ལང་། དེ་ནས་སྔར་ཀྱི་ཞལ་བཞེས་དང་མཐུན་པར་ཀོང་པོར་བྱོན་པའི་ལམ་དུ།
གནས་གཞིར་ཕྱགས་ཕེབས་པའི་ཚེ། མི་རྣམས་ཀྱིས་རྟོགས་ལྡན་པ་དེ་རིང་
མཇལ་བ་ལ་འོང་ཟེར་ནས་འབྱོན་པའི་ཚིས་བྱས། པཀྴི་བསོད་ནམས་བཟང་
པོ་ལ་སོགས་པས་དྲུང་དུ་ཞུ་བ་བྱས། ཁྱད་པར་དུ་དགེ་བཤེས་ཤཱཀྱ་རྡོ་རྗེ་བྱ་
བས། དྲུང་པ་རྟོགས་ལྡན་པ་དེ་རིང་འབྱོན་ཟེར་བ་ཞེས་ཡང་ཡང་ཞུས་པས།
དྲུང་གི་ཞལ་ནས། རྟོགས་ལྡན་པ་དེ་རིང་མི་འོང་། སང་ཉི་དྲོས་ཙམ་ན་ལམ་
དུ་མཇལ། གསུངས་པ་བཞིན་སང་མཇལ་བས། དྲུང་གི་ཞལ་ནས་ང་ཨི་
བདེན་ པར་ འདུག་ གསུངས། ཁོ་ དད་ ནས་ ཕྱག་ འཚལ་ བཤགས་ པ་ བྱས།
རྟོགས་ལྡན་མཁའ་སྤྱོད་པས་འབུལ་བ་མང་པོ་དང་སྔོན་གྱི་དབུ་ཞྭ་ཕུལ་བ་ན་
ཕྱག་གིས་བླངས་ཏེ་དབུ་ལ་མནབས་པ་ན། དབུ་ལ་ཡངས་དོག་གི་སྐྱོན་མེད་
པར་འཚམས་པས་ཐམས་ཅད་ངོ་མཚར་དུ་གྱུར། དེ་ནས་སེ་མོ་གཉེན་ཁྲིར་
ཆགས་ཕེབས་པའི་ཚེ། དྲུང་གི་ཞལ་ནས། དེ་རིང་བླ་མ་མཁན་པོ་བ་འོང་
ཡོད་གསུངས། དེ་རིང་ཨེ་འབྱོན་ཅི་ཆ་ཞུས་པས་འོང་བར་ཡོད། མི་འདི་
འདྲ་བ་ཞིག་འོང་བར་ཡོད་གསུང་ནས་ཞལ་ཡོ་བའི་ཚུལ་མཛད། གོས་འདི་
འདྲ་བ་ཞིག་གོན་འདུག འབུལ་བ་འདི་འདྲ་བྱེད་གསུངས་པས། དགོང་མོ་
ཞལ་ཡོ་བའི་ཚུལ་དུ་བྱུང་ཞིང་། གོས་དང་འབུལ་བའང་གསུངས་པ་ལྟར་སྣང་
ངོ༌། །དེ་ལྟར་གང་དུ་བྱོན་པ་དེ་དག་ཐམས་ཅད་དུ། ཁ་མཆུ་ཆེ་ཆུང་རྣམས་
དང༌། རི་རྒྱ། ལམ་རྒྱུ། ཀླུང་རྒྱུ་ལ་སོགས་པ་ཐམས་ཅད་ཕུལ་ཞིང་ཐམས་
ཅད་བདེ་ལེགས་དང་ལྡན་པར་མཛད་དོ། །
དེ་ནས་རྟ་བར་རྒྱལ་འཛིང་དུ་བྱོན་ཏེ། ཡོན་བདག་གིས་རྟ་བརྒྱ་འབུལ་
དང༌། སྐྱེ་བོ་ཁྲི་ཕྲག་མང་པོ་ལ་སྡིག་དང་མ་འདྲེས་པའི་སྟོན་མོ་དང༌། ཆོས་
གསུངས་པའི་ཚེ་ནམ་མཁའ་ལ་ཉི་ཟླ་སྐར་གསུམ་ཤར་བ་དང་། མེ་ཏོག་གི་
517



ཆར་བབ་པ་དང་། འཇའ་འོད་རབ་ཏུ་བཀྲ་བ་དག་གིས་གང་བ་ལ་སོགས་པ་
ངོ་མཚར་བའི་ལྟས་ཁྱད་པར་ཅན་སྣང་བས། ཐམས་ཅད་མི་ཕྱེད་པའི་དད་པ་
རབ་ཏུ་ཐོབ་པར་གྱུར་ཏོ། །
དེ་ནས་གཡང་ཁ་སྟེང་དུ་ཆགས་ཕེབས་པའི་ཚེ། ཆོས་སྐྱོང་མ་མགོན་
རྣམས་བསུ་བ་བྱེད་དུས་འདི་བཞིན་བྱེད་འདུག་གསུངས་ནས་ཆོས་སྐྱོང་གིས་
འཆམས་པའི་ཚུལ་མཛད་དོ། །ཉིན་ཞིག་གི་ཚེ། འགྲོ་རྣམས་དགེ་བའི་
ཕྱོགས་ལ་བཀོད་པའི་ཕྱིར། །ཐམས་ཅད་ཆོས་ཀྱི་ཕྱོགས་ལ་བཏང་བ་ཡིན། །
ཞེས་གསུངས་པ་དང་མཐུན་པར་ཉང་སྟོད་སྨད། ཀོང་པོ་ལ་ སོགས་ཡོད་་་་
བདག་འབྱོར་པ་ཅན་གྱིས་ཕུལ་བའི་གསེར་དངུལ། མཛོ་རྟ། གོས་དར་ལ་
སོགས་པ་རྣམས། མ་ཎི། བསྐང་བ། ཚེ་ཆོག རྣམ་འཇོམས། མདོ་
སྒྲུབ་ལ་སོགས་པ་རྒྱུན་ཁ་མང་པོ་བཙུགས་ནས་དེ་རྣམས་ལ་བྱིན་ཏེ། དབྱར་
དགུན་སྐད་ཅིག་ཀྱང་གཡེལ་བ་མེད་པར་སྐུ་རིམ་ལ་འབད་དོ། །དེ་ནས་སློབ་
དཔོན་པདྨའི་སྒྲུབ་གནས་བཀྲ་ཤིས་ལྐོག་འཕྲང་དང༌། སྟག་ཁྲོམ་རི་ཁྲོད་དུ་
ཆགས་ཕེབས་ནས་ཟླ་བ་བཞི་པའི་ཚེས་གསུམ་གྱི་དགོང་མོར་ནམ་མཁའ་ལ་་
གཟིགས་ནས་ཁྱེད་རྣམས་ཀྱིས་ཨེ་མཐོང་གསུངས། མ་མཐོང་ཅི་ལགས་ཞུས་
པས། མཛུབ་ མོ་ ནམ་ མཁའ་ ལ་ བཙུགས་ ནས་ ཡ་ ཀི་ན། རྡོ་རྗེ་འཆང་།
སྤྱན་རས་གཟིགས། འཇམ་པའི་དབྱངས། རྗེ་བཙུན་མ་སྒྲོལ་མ་ལ་སོགས་པ་
སྣང་། དེ་རྣམས་ཅི་འདྲ་འདུག་ཞུས་པས། སྐུ་མདོག་དང་ཞལ་ཕྱག་རྣམ་
འགྱུར་འདི་དང་འདི་འདྲ་བ་འདུག་གསུང་ནས་སྐུ་ལུས་ཀྱི་རྣམ་འགྱུར་ཡང་་
མཛད་དོ། །ཡང་ཉིན་ཞིག་སྒོ་ཕྱེ་དང་། ཨ་མ་ཤི་ ཨ་མ་ཤི་ཞེས་ཡང་ཡང་
གསུང་ནས་བསྔོ་བ་མཛད་པར་སྣང་བ་ལ། གསུངས་པ་བཞིན་ཡུམ་གཤེགས་
པ་དང་དུས་མཚུངས་པར་སྣང་ངོ༌། །ནངས་ཤིག་ང་མདང་ཀརྨར་ཕྱིན་གསུང་
དེ་ཅི་འདྲ་འདུག་ཞུས་པས། ལྷ་ཁང་མང་པོ་འདུག ལ་ལའི་སྒོ་ནུབ་ཕྱོགས་
518



སུ་བསྟན་འདུག དེར་དགེ་འདུན་མང་པོ་སྣང་ཞེས་སོགས་གསུངས་ཏེ་ཅི་ལྟ་བ་
བཞིན་ནོ། །ཡང་ཉིན་ཞིག དར་ལྕོག་འདིའི་སྟེང་དུ་བཅོམ་ལྡན་འདས་ཤཱཀྱ་
ཐུབ་པ། དེའི་སྟེང་དུ་སྤྱན་རས་གཟིགས་དབང་ཕྱུག དེའི་སྟེང་དུ་འཇམ་
པའི་དབྱངས། དེའི་སྟེང་དུ་ཕྱག་ན་རྡོ་རྗེ་རྣམས་མུ་ཏིག་གི་ཕྲེང་བ་སྦྲེང་བ་
ལྟར་སྣང་། ཁྱེད་རྣམས་ཀྱིས་ལྟོས་དང་ ཨེ་ མཐོང་ ཞེས་ ཡང་ ཡང་ གསུངས།
དབྱར་ཞིག་ ཐན་ པ་ ཆེན་ པོ་ བྱུང་ བ་ ལ་ཆར་འབོད་ པའི་ཞུ་ བ་ བྱས་ པའི་ ཚེ།
ཟན་ལ་ གཟུགས་བརྙན་བྱས་ཏེ་ཅོག་ཙེའི་སྟེང་དུ་བཞག་ནས་ཆུས་བྲན་པས།
ཐོ་རངས་ནས་ཞག་གསུམ་གྱི་བར་ཆར་ཆེན་པོ་བབས་སོ། །དེ་ནས་ཡང་བླ་མ་
པ། ཀརྨ་ཕྱོགས་ན་མི་མང་པོ་འོང་ཡོད་གསུངས། ཞག་འགའ་སོང་བ་ན་བྱ་
བྲལ་བ་འགའ་སླེབས་ནས་ཀརྨ་གདན་ས་བ་ཤེས་རབ་མེ་ལྕེ་འབྱོན་ཡོད་ཅེས་སྐད་
བྱུང༌། དེ་ནས་དྲུང་གིས། ཁྱེད་ཇ་འདྲེན་ལ་སོང་དང་མྱུར་དུ་མཇལ་བར་
ཡོད་གསུང་ནས་ཤཱཀ་འོད་པ་དཔོན་སློབ་སོང་བས་འོ་ཐང་གྲུ་ཁར་མཇལ་ལོ། །
དེ་ནས་འབྲུག་ལོ་ཟླ་བ་དང་པོའི་ཚེས་བཅོ་ལྔའི་ཚེ། སྟག་ཁྲོམ་རི་ཁྲོད་དུ། རྟ་
དྲེལ་གོས་དར་གསེར་དངུལ། ཇ་རྒུན། བུ་རམ་སོགས་མང་དུ་ཕུལ་ནས།
ཤེས་རབ་མེ་ལྕེས་ཡུས་ཆེ་བའི་ཚུལ། རྗེ་གོང་མ་གཤེགས་ནས། བདུད་དང་
བགེགས་རྣམས་ཀྱིས་བསྟན་དང་བསྟན་འཛིན་ལ། གནོད་པ་བྱེད་པ་འདི་མ་
གཟིགས་སམ། ད་ནི་རྒྱལ་སྲས་རྣམས་ཀྱི་རྣམ་ཐར་དྲན་པས་བརྟུན་པ་སྐྱེད་
དགོས་སོ། །ཞེས་ཞུས་པར། བསྟན་ལ་གནོད་པ་ལས་སྨོན་གྱི་མཐུས་ཡིན་
ཡང་། ཆོས་ཀྱི་སྟོབས་ཀྱིས་གཞོམ་ནུས་ཞེས་གསུངས། །ཉིན་ཞིག་དངུལ་གྱི་
སྤོས་ཕོར་ཞིག་ལ་གཟིགས་རྟོག་མཛད་པ་ལ། སློབ་དཔོན་པས་བཞེད་ན་དྲུང་
པ་ཁྱེད་ལ་འབུལ་བས་ཆོག་ཞུས་ཙམ་ན། ཁྱེད་ཀྱིས་ང་ལ་འབུལ་མི་དགོས།
ང་ལ་མི་ཆེན་པོས་ཕུལ་བ་ཡིན་གསུང་བ་ལ། སློབ་དཔོན་ཤིན་ཏུ་མཉེས་ནས་
བཞད། དེ་ནས་དབུས་ཕྱོགས་ཀྱི་སྡེ་པ་རྣམས་ཀྱིས་གདན་འདྲེན་གྱི་ཞུ་བ་སོ་
519



སོའི་འབུལ་བ་དང་བཅས་པ། མཚུར་ཕུའི་གུ་ཤྲི་བཟང་པོ་རིན་ཆེན། བླ་མ་
ལོ་ཙྪ་བ་སོགས་ཀྱིས་ཁྱེར་ནས་བྱུང་བ་རྣམས་དྲུང་དུ་ཕུལ་ཞིང་། ཁྱད་པར་དུ་
རྒྱ་ནག་གི་རྒྱལ་པོས་ཀྱང་། དབུ་ཞྭ། ཆོས་ཡང་གི་ཕྲེང་བ། གསོལ་ཞལ།
ན་བཟའ་ཆ་ཚང་བ་དང༌། ཞུ་ཡིག་གནང་སྦྱིན་རྒྱ་ཆེན་པོ་དང་བཅས་ པ་་་
རྣམས། བླ་མ་ལོ་ཙྪ་བ་ལ་བསྐུར་འདུག་པ། ཆོས་རྗེའི་དྲུང་དུ་ཕུལ་ཞིང་།
མཚུར་ཕུ་གུ་ཤི། ཀརྨ་སི་ཏུ་སོགས་གདན་འདྲེན་པ་མང་པོས་སོ་སོ་ནས་བྱོན་
ཞུ་དྲག་ཏུ་ཕུལ་བའི་ཚེ། ཆོས་རྗེའི་ཞལ་ནས། ངེད་སྔོན་ལ་ཀརྨར་འགྲོ་བ་
ཡིན་ གསུང་ བ་ ལ། མཚུར་ ཕུ་ གུ་ ཤིས་ སྔོན་ ལ་ མཚུར་ ཕུར་ འབྱོན་ དགོས།
ཅིས་ཀྱང་འབྱོན་པའི་ཞལ་བཞེས་མཛོད། གལ་ཏེ་མ་མཛད་ན་ང་ཁྲི་ཐོག་ཏུ་
སྡོད་པ་ཡིན་ཞེས་ཞུ་ཕོད་བྱས་པས། ཁྱོད་ཀྱིས་ཅི་ཡང་མི་ཤེས། ངེད་གར་
འགྲོ་ང་རང་ཤེས་མོད་ཅེས་སོགས་ཀྱིས་བཀའ་བཀྱོན་དང་ཕྱག་འཇུག་མཛད།
དེ་ཕྱིན་ཆད་ཞུ་མ་ནུས་ཤིང་ཞུམ་པ་དང་བཅས་པར་གྱུར་ཏོ། །ཡང་ལན་ཞིག་
ཤེས་རབ་མེ་ལྕེས། དྲུང་པ་ཁྱེད་རྩེད་མོ་འབའ་ཞིག་མཛད་པས། རོལ་པའི་
རྡོ་རྗེའི་སྐྱེ་བ་མ་ཡིན་པ་འདྲ། ཞེས་ཞུས་པས། རོལ་པའི་རྡོ་རྗེའི་སྐྱེ་བ་ང་མ་
ཡིན་ན་ཁྱེད་ཀྱིས་ལོགས་ནས་འཚོལ་གསུངས། ཙཱ་རི་བའི་སྒོམ་ཆེན་རྣམས་
ཀྱིས། སྒོམ་ཞིག་གནང་བར་ཞུ་ཞུས་པས། གཞན་དུ་མ་ལྟ་རང་གི་སེམས་ལ་
ལྟོས། །རང་གིས་རང་སེམས་བལྟས་པའི་ཚེ། །མཐོང་བའི་རྣམ་པ་ཅི་ཡང་
མེད། །ལྟ་བས་བསྒོམ་རྒྱུ་གང་ཡང་མེད། །ཧེ་ཧེ་གསུང་ངོ༌། །རྟོགས་ལྡན་
མཚོ་དཀར་བས། རོལ་པའི་རྡོ་རྗེ་གཤེགས་པའི་དུས་སུ། ལ་ལ་ལ་འཇའ་
འོད་ཀྱི་དཀྱིལ་ན་ཞལ་བསྟན་པ་དང་། ལ་ལས་སེང་གེ་ལ་བཅིབས་ནས་ནམ་
མཁའ་ལ་བྱོན་པར་མཐོང་བ་ལ་སོགས་པ་མཐོང་སྣང་རྣམ་པ་མང་པོ་འདུག་པ་
དེ་ཀུན་ད་ལྟ་དྲན་ནམ་ཞུས་པ་ལ། ངའི་སྙིང་རྗེ་དང་ཁྱེད་རྣམས་ཀྱི་དད་པ་ལ་
བརྟེན་ནས་མཐོང་སྣང་བྱུང་བ་དེ་ཀུན་ངས་ཀྱང་དྲན། ཁྱེད་ཀྱང་མཎྜལ་ཕུལ་
520



ཞིང་མཆི་མ་ཕྲི་ལི་ལི་འདུག་པ་དེ་ཡིན། ལར་མཐོང་ལམ་ཐོབ་ན་སྐད་ཅིག་མ་
གཅིག་ལ་ལུས་བརྒྱ་སྟོན་ནུས་པ་ཡིན་གསུངས། ཡང་བསོད་རིན་གྱིས་དྲུང་པ་
བཞུགས་པ་ལ་དབང་ཐོབ་པ་ལ་བཞི་བཅུ་རྩ་གསུམ་ལ་གཤེགས་པ་ཅི་ལགས་ཞུས་
པ་ལ། ང་དབང་མ་ཆེ་བ་མིན་ཏེ་སྔོན་གྱི་སྨོན་ལམ་གྱི་སྟོབས་ཀྱིས་གང་ལ་གང་
འདུལ་དུ་ལུས་བརྗེས་པ་ཡིན་གསུངས། ཡོན་བློས། ཁྱེད་ཀརྨར་བྱོན་མ་མྱོང་
ཞུས་པ་ལ། ཆོས་རྗེའི་ཞལ་ནས། ང་སྔར་ཀརྨར་ཕྱིན་ནས་འགྲོ་དོན་བྱས་པ་
དྲན་གསུངས་པ་ལ་ཐམས་ཅད་མི་འཕྲོགས་པའི་དད་པ་རབ་ཏུ་སྐྱེས་པར་གྱུར་
ཏོ། །ཤེལ་ཀུ་ཡ་ན་བཞུགས་དུས། བསོད་རིན་ལ་ཕ་རིའི་སྐུ་དཀར་པོ་དེ་
ཁྱེད་རྣམས་ཨེ་མཐོང་། ཁྱེད་ཀྱིས་མཐོང་བ་མིན་སྤྱན་རས་གཟིགས་ཀྱི་སྐུ་ཡིན།
ངས་སྐད་ཅིག་རེ་རེ་ལ་རྒྱལ་སྲས་རྣམས་ཀྱི་སྐུ་གནམ་གྱི་སྐར་མ་ཙམ་ཞིག་མཐོང་
བ་ཡིན་གསུངས། ཆོས་རྗེ་རོལ་པའི་རྡོ་རྗེ་ལ་ཁྱེད་ཀྱི་རྣམ་ཐར་བྲི་དགོས་ཞུས་
ཙམ་ན། ངའི་གཉིད་ཐུན་གཅིག་གི་དག་པའི་སྣང་བ་རང་ཡང་ཡི་གེར་བྲི་མ་
ལང་གསུངས་པ་དང་མཐུན་པར་སྣང་ངོ༌། །དེའི་སྐོར་དུ་མ་ངེས་པར་དམ་པ་
རྣམས་ལས་དམ་པའི་ཆོས་གསན་པའང་ནར་མར་མཛད་དེ། ཐོག་མར་སློབ་
དཔོན་ཆེན་པོ་ལ་ཕྱག་ཆེན་ཆོས་དྲུག་སྦྱོར་དྲུག་ལ་སོགས་པའི་ཁྲིད་ལུང་དབང་
མན་ངག་མཐའ་ཡས་པ་གསན། རྟོགས་ལྡན་རིན་པོ་ཆེ་ལ་ནག་རྒྱལ་ཕག་་
གསུམ་སོགས་བརྒྱུད་པའི་ཟབ་ཆོས་མཐའ་དག་གསན་ཞིང་། ་ཐུགས་ཉམས་
སུ་བཞེས་པས་སྤང་རྟོགས་ཡོངས་སུ་རྫོགས་པར་མཛད། དེ་ནས་ཟླ་བ་ལྔ་པའི་
ཚེས་བཅོ་ལྔའི་མཆོད་པ་བྱེད་པའི་ཚེ། སྟག་ཁྲོམ་རི་ཁྲོད་ཀྱི་དགེ་འདུན་དང་སྐྱེ་
བོ་དཔག་ཏུ་མེད་པ་ལ། རང་རང་གི་དབང་པོར་མཚམས་པའི། ཆོས་ཀྱི་
བདུད་རྩིས་ཚིམ་པར་མཛད་དོ། །ཉི་ཤར་སྒང་དུ་ཆོས་རྗེ་རོལ་པའི་རྡོ་རྗེའི་
མགུར་འབུམ་གསུངས་པའི་ཚེ། འདི་སུས་མཛད་ཞུས་པ་ལ། མཛུབ་མོ་རང་
གི་ཤངས་གོང་དུ་གཏད་ནས་ང་རང་ཉིད་ཡིན་ནོ་གསུང་ངོ༌། །ཤེས་རབ་རྒྱལ་
521



མཚན་ ལ་ ཁྱོད་ ཀྱིས་ ང་ ལ་ ཤ་ སྐམ་ ཕུལ་ གསུངས། ཤ་ སྐམ་ མེད་ ཞུས་ པས།
ཁྱོད་ལ་རྐྱལ་པ་འདི་དང་འདི་འདྲ་བའི་ནང་དུ་ཤ་སྐམ་འདི་དང་འདི་འདྲ་བ་
ཡོད་ཅེས་རྒྱུ་མཚན་དང་བཅས་པ་གསུངས་པས་ཁོ་ཤིན་ཏུ་དད་དེ་ ཤ་སྐམ་ལ་
སོགས་འབུལ་བ་མང་པོ་བྱས་སོ། །
དེ་ནས་ཀོང་པོའི་ཡོན་བདག་རྣམས་ཀྱིས་གདན་དྲངས་ནས་རིམ་གྱིས་
འགྲོ་དོན་མཛད་པ་ལ། ཆབ་ནག་ཏུ་ཡོན་བདག་མཁར་རྒྱལ་བྱ་བས་སྲིད་ཞུས་
པའི་ཚེ། ཁྱོད་ལ་བུ་འདི་ཙམ་ཞིག་ཡོང་གསུང་ནས་ཕྱག་མཛུབ་ལ་ཚད་མཛད་
པས། ཕྱིས་གསུངས་པ་ལྟར་བྱུང་བས་དད་པ་རབ་ཏུ་ཐོབ་བོ། །དེ་ནས་སུམ་
མཁར་དུ་ཆོས་རྗེ་གོང་མའི་གཟིམས་ཁང་དུ་བཞུགས་ནས་འགྲོ་བའི་དོན་མཛད།
ཙཱ་རིར་བྱོན་པའི་ཚེ་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པའི་
ཞལ་གཟིགས་ཤིང་འགྲོ་བ་མང་པོའི་དོན་མཛད་དོ། །དྲུང་གོང་མའི་རྩ་བའི་
སློབ་མ་དང་སྒར་དཔོན་ཡིན་ཞིང་བ་ཡོ་སོགས་ཀྱི་གཞི་པ་ཡང་མཛད། རྩེ་ལྷ་
སྒང་དུ་ཁྱམས་ལ་རྗེ་དུས་མཁྱེན་གྱི་རྣམ་ཐར་བརྒྱ་རྩ་མའི་རི་མོ་དང༌། བ་ཡོར་
དྲུང་གོང་མའི་སྐུ་ཡང་ཁོང་རང་གིས་ཕྱག་བཟོ་མཛད་པ། གཏེར་སྟོན་སངས་
རྒྱས་གླིང་པས་ལ་རྒྱབ་ལྷུན་གྲུབ་སྟེང་དུ་ཆགས་ཕེབས་ནས་ཁོང་ལ་སྔར་ཆོས་རྗེ་
གོང་མས་གནང་བའི་དར་ཁང་དང་གསེར་གྱི་པ་ཏྲ་ཕྱག་ཏུ་ཕུལ་ལོ། །ཉིན་
གཅིག་དྲུང་ན་ཡོད་པ་རྣམས་ལ་ཁྱེད་རྣམས་ཀྱིས་ཨེ་མཐོང་། བ་རི་ན་རྗེ་་་
བཙུན་རྡོ་རྗེ་རྣལ་འབྱོར་མ་མང་པོ་འདུག་ གསུངས། ཉིན་ཞིག་ ཐང་ཤིང་་་་
རྣམས་ལ་གཟིགས་ནས། དཔལ་མ་མགོན་གྱིས་ནམ་མཁའ་གང་ནས་འདུག་
གསུངས། ཡང་གཏེར་སྟོན་ལ་ཁྱེད་ཀྱི་རྩར་ངའི་ཕྱག་མཁར་དང་སྦ་ལྕག་ཡོད་
པ་ཁྱེར་ཤོག་གསུངས། མེད་ཞུས་པས། ཡོད་ཁྱེར་ཤོག་གསུངས། ཕྱག་ཏུ་
ཕུལ་བས། ཁྱེད་ཀྱིས་སྦ་ལྕག་བཅད་འདུག་ཨོཾ་གསུངས་པས་ཁོང་ཤིན་ཏུ་དད་
དེ་ཞབས་ལ་གཏུགས་སོ། །ཡང་ཉིན་ཞིག་གི་ཚེ། ཁང་གསེབ་ཐམས་ཅད་
522



འཕགས་པ་སྤྱན་རས་གཟིགས་ཞལ་གཅིག་ཕྱག་བཞི་བས་གང་བར་འདུག་ཨེ་
མཐོང་གསུངས། དེ་ནས་འཕྱི་མ་ཡུལ་ཕྱོགས་སུ་གདན་དྲངས་ནས། ཞོ་ཁ་
ན་བཞུགས་པའི་ཚེ། བླ་མ་འབྲོང་བུ་རིན་པོ་ཆེས། མཛོ་རྟ་གསེར་དངུལ།
གོས་དར་ལ་སོགས་པ་བརྒྱ་འབུལ་མང་པོ་བྱས་ཏེ་ཆོས་ཀྱི་འཁོར་ལོ་བསྐོར་རོ། །
གཉིས། དགེ་ཚུལ་གྱི་སྡོམ་པ་བཞེས་ཏེ་ཐོས་བསམ་
སྒོམ་གསུམ་མཛད་པའི་ཚུལ། །
དེ་ནས་དགུང་ལོ་བདུན་པ་ལྕགས་རྟ་ཟླ་བ་གསུམ་པའི་ཡར་ཚེས་གཅིག་ལ་
རྩེ་ལྷ་སྒང་དུ། ཚོགས་དགེ་འདུན་སྒང་པ་ཕེབས་ཏེ། མཁན་པོ་སྙག་ཕུ་བ་
བསོད་ནམས་བཟང་པོ་དང་། སློབ་དཔོན་རྒྱལ་མཚན་དཔལ་སོགས་མཁས་
བཙུན་མང་པོའི་དབུས་སུ་དགེ་ཚུལ་གྱི་སྡོམ་པ་བཞེས། མཚན་དྷརྨ་ཤྲཱི་བྷ་དྲ་སྟེ།
ཆོས་དཔལ་བཟང་པོ་ཞེས་གསོལ། མཁན་སློབ་དེ་གཉིས་ལས་འདུལ་བའི་
ཕྱོགས་གཙོ་བོར་གྱུར་པའི་ཆོས་མང་དུ་གསན། དེ་ནས་སྙེ་བོའི་གདན་ས་པ་
དང༌། ཡོན་བདག་རྣམས་ཀྱིས་གདན་དྲུངས་ནས། བརྒྱ་འབུལ་མང་པོ་བྱས་
ཏེ། ཁྱད་པར་བཀྲ་ཤིས་སློང་བྱ་བའི་མི་སྡེས་གདན་དྲངས་པའི་སྲིན་པོའི་
མཁར་ དང་། ཁང་ མལ་ དུ་ བྱོན་ ནས་ རྩི་ རྡོལ་ འདོམ་ རེ། འདོམ་ ཕྱེད།
འདོམ་དོ་ལྷག་ཙམ་འདུག་པའི་སྟེང་དུ། ཕར་ཚུར་ཞབས་གཉིས་གར་བཞག་
པའི་རྡོ་ལ་འདམ་བག་བརྫིས་པ་ལྟར་ཞབས་རྗེས་གསལ་བར་དོད་པ་ཐམས་ཅད་
ཀྱི་མཐུན་སྣང་དུ་སྒྲུབ་པས། སྐྱ་སེར་ཐམས་ཅད་དད་གུས་ཐུན་མོང་མ་ཡིན་པ་
སྐྱེས་པར་གྱུར་ཏོ། །
དེ་ནས་སྤྲེལ་ལོ་ཟླ་བ་དང་པོ་ལ་ཁེ་མདའ་རུ་བཞུགས་ནས། རྟོགས་ལྡན་
ཡེ་ཤེས་དཔལ་བ་ལ། རྡོ་རྗེ་ཕྲེང་བ་ལ་སོགས་པའི་དབང་དང་ཆོས་མཐའ་ཡས་
523



པ་གསན་ནོ། ། འདི་དག་གི་སྐབས་སུ་ཆོས་གསན་ཚུལ་རྣམས་གསན་ཡིག་ཆེན་
མོར་བལྟའོ། ། དེའི་ཚེ་རྟོགས་ལྡན་ཡེ་ཤེས་དཔལ་བ་ལ་སོགས་པའི་མཁས་པ་
མང་པོ་འཛོམ་པའི་སར། དགེ་བཤེས་བཀྲ་ཤིས་རྒྱལ་མཚན་གྱིས་ཆོས་རྗེའི་
དྲུང་དུ། སངས་རྒྱས་ལ་སོགས་དཀོན་མཆོག་གསུམ། ཞེས་པའི་མཚན་ཉིད་
ཞུས། ཆོས་རྗེས་སངས་རྒྱས་དཀོན་མཆོག་གི་མཚན་ཉིད་ནི། སྐྱབས་གནས་
གང་ཞིག་དོན་གཉིས་ཕུན་ཚོགས་རབ་ཀྱི་མཐར་ཕྱིན་པ། ཞེས་སོགས་འགོད་
ཅིང༌། ཆོས་ཀྱི་བགྲོ་གླེང་མཛད་པས་ཐམས་ཅད་ངོ་མཚར་དུ་གྱུར་ཏོ། །དེ་
ནས་མདོ་ཁམས་སུ་ཕེབས་ཀར། ཀཾ་པོ་རྡོ་རྗེ་དཔལ་བརྩེགས་དང་། ཀརྨ་
དཔལ་ཤེས་ལ་སོགས་པའི་མདོ་ཁམས་ཀྱི་གཞི་བདག་རྣམས་བསུ་བ་ལ་བྱུང་་
གསུངས། སྒྲོལ་ མ་ དང༌། མི་ ཕམ་ པ་ དང༌། རྒྱལ་ བ་ རྒྱ་ མཚོ་ དང་།
འཁོར་ལོ་བདེ་མཆོག་དང༌། བྲོ་བོ་རྟ་མགྲིན་དང༌། སྤྱན་རས་གཟིགས་ལ་
སོགས་པ་ཞལ་མཐོང་གསུངས། དེའི་ཚེ་ཙཱ་རི་པ་དང༌། ཀོང་སྟོད་སྨད་ཀྱི་
གདན་འདྲེན་པ་དང་། ཀརྨ་ལ་སོགས་མདོ་ཁམས་ཀྱི་གདན་འདྲེན་པ་རྣམས་
ཀྱིས་སོ་སོ་ནས་ཞུ་བ་ཕུལ། མཚུར་ཕུ་གུ་ཤྲི་སོགས་མཚུར་ཕུའི་གདན་འདྲེན་པ་
སྔ་ཕྱིར་བྱུང་ནས་ཞུ་བ་ནན་ཆེར་བྱས་ཀྱང་མ་གནང་བར་སྔར་གྱི་ཞལ་བཞེས་
དང་མཐུན་པར། ཀརྨ་དང་མདོ་ཁམས་ཕྱོགས་སུ་ཆུ་སྤྲེལ་ལོ་ཟླ་བ་བརྒྱད་པའི་
ཚེས་བཅོ་ལྔ་ལ་ཞོ་ཁ་ནས་བཏེགས་ཏེ། རིམ་གྱིས་ཁྱུང་ཐང་དུ་ཚུལ་ཁྲིམས་
དཔལ་པ་ལ་སོགས་པའི། བླ་མ་དགེ་འདུན་སྟོང་ཕྲག་མང་པོ་དང༌། སྐྱེ་བོ་ཁྲི་
ཕྲག་མང་པོ་ལ། དབུ་མ་སེམས་བསྐྱེད། ཆོས་དྲུག སྐུ་གསུམ་ངོ་སྤྲོད།
ལྷན་ཅིག་སྐྱེས་སྦྱོར། བླ་མའི་རྣལ་འབྱོར་ལ་སོགས་ཟབ་རྒྱས་ཐེག་པ་ཆེན་པོའི་
ཆོས་མཐའ་ཡས་པ་གསུང་ནས་རིམ་གྱིས་སྟ་ཤོད་དུ་བྱོན་པའི་ཚེ། བྱིན་རླབས་
ཞུ་ མི་ འགའ་ ལ་ གཟིགས་ ནས་ འདི་ རྣམས་ ཀུན་ མ་ ཡིན་ མ་ གཏོང་ གསུངས།
གསུངས་པ་ལྟར་བྱུང་ངོ༌། །དེ་ནས་རིམ་གྱིས་རི་བོ་ཆེ་པས་གདན་དྲངས་ནས་
524



བླ་མ་དགེ་འདུན་རྣམས་ལ་རང་རང་གི་མོས་ པའི་ཆོས་ཀྱིས་ཚིམ་པར་མཛད་
དོ། །ངོམ་ཐང་དུ་ཕྱག་ཕེབས་ནས། ནམ་མཁའ་རྒྱལ་མཚན་གྱིས་རྟེན་ལ་
རབ་གནས་ཞུས་པའི་ཚེ། གསེར་སྐུ་ལ་མེ་ཏོག་གི་ནས་ཟུག་པ་དང༌། འཇའ་
འོད་ལ་སོགས་པའི་ལྟས་ཁྱད་པར་ཅན་སྣང་བས་སྐྱེ་བོ་ཐམས་ཅད་མི་ཕྱེད་པའི་
དད་པ་རབ་ཏུ་ཐོབ་བོ། །དེ་ནས་བྱ་ལོ་ཟླ་བ་དང་པོ་ལ། ལྷ་སྟེང་གི་རི་ཁྲོད་
དུ་བྱོན་ནས་དགེ་འདུན་པ་རྣམས་ལ་ཆོས་དྲུག་སོགས་གསུངས་ཤིང་། ཡི་དམ་
གྱི་ལྷ་མང་པོའི་ཞལ་གཟིགས་ཤིང་། འདིར་དགེ་སྦྱོར་འཕེལ་པོར་འདུག་ཅེས་
གསུངས་པ་དང་། དེ་ནས་དཔལ་ལྡན་ཀརྨའི་དགོན་དུ་བྱོན་ནས་དགེ་འདུན་
རྣམས་ལ་ཟབ་ལ་རྒྱ་ཆེ་བའི་ཆོས་མང་དུ་གསུངས་ཤིང༌། དེ་ནས་སྐུ་འབུམ་
དགོན་དུ་གདན་དྲངས་ནས་སྐྱ་སེར་དཔག་ཏུ་མེད་པའི་དོན་མཛད་དོ། ། དེ་
ནས་འདན་སྐེ་རགས་པས་གདན་དྲངས་ནས་བླ་མ་དགེ་འདུན་ཡོན་བདག་མང་
པོ་དང༌། ཁྱད་པར་སྒ་ནས་ཨ་གཉན་པ་ལ་སོགས་ཀྱི་བླ་དགེ་མང་པོ་ཆོས་ཀྱིས་
ཚིམ་པར་མཛད་ནས། ཤར་ཁའི་གླིང་གི་དཔོན་ཆེན་ཁྲོ་བོ་རྒྱལ་མཚན་པས་
གདན་དྲངས་དཔོན་ཆེན། ཁྲི་དཔོན། ད་ར་ཁ་ཆེ་སྟེ་ལས་ཀ་འཛིན་པའི་སྡེ་
བདག་རྣམས་ཀྱིས་ཐོག་དྲངས་བོན་པོ་ལ་སོགས་པའི་སྐྱེ་བོ་དུ་མ་ལ། བསྙེན་
གནས་ལ་སོགས་པའི་སྡོམ་པ་གནང་ཞིང་རང་རང་གི་མོས་པའི་ཆོས་ཀྱིས་ཚིམ་
པར་མཛད་ནས། གོ་འཇོའི་དཔོན་ཆེན་འོད་ཟེར་ནམ་ མཁའ་ པས་གདན་
དྲངས་ནས་ཁྱི་ལོ་ཟླ་བ་གསུམ་པའི་ཡར་ཚེས་ལ་ཕྱག་ཕེབ་ས་ཏེ། ལས་རྒྱུ་་
འབྲས་བྱང་ཆུབ་མཆོག་ ཏུ་སེམས་བསྐྱེད་པ། ཆོས་དྲུག་ལ་ སོགས་བསྐྱེད་་་་་
རྫོགས་དུ་མ་གསུངས་ནས་ཐམས་ཅད་མི་ཕྱེད་པའི་དད་པ་རབ་ཏུ་ཐོབ་བོ། །
དེ་ནས་ཕ་ར་དགོན་པས་གདན་དྲངས་པའི་ལམ་དུ། རིལ་ནེ་ལྷ་ཁང་ལ་རབ་
གནས་ཞུས་པའི་ཚེ། ཐམས་ཅད་ཀྱི་མཐུན་སྣང་དུ་མེ་ཏོག་གི་ཆར་དུ་མ་ལང་
ལོང་དུ་བབ་ཅིང་། འཇའ་འོད་རབ་ཏུ་བཀྲ་བ་དག་གིས་ལུང་པ་གང་བ་ལ་
525



སོགས་པ་ངོ་མཚར་བའི་ལྟས་བསམ་གྱིས་མི་ཁྱབ་པ་བྱུང་བས་ཐམས་ཅད་མི་ཕྱེད་
པའི་དད་པ་རབ་ཏུ་ཐོབ་བོ། ། དེ་ནས་འབོམ་དུ་བྱོན་པའི་ཚེ། ལམ་དུ་མི་
རྣམས་ཀྱིས་དྲུང་པའི་རྣམ་ཐར་ཞིག་ཞུ་ཞུས་པའི་ལན་དུ། སྐྱེ་འཆི་མེད་པའི་
སེམས་ལ་དབང་ཐོབ་ཀྱང་། དབང་མེད་འཁོར་བའི་འགྲོ་བ་བསྒྲལ་སླད་་་་
དུ། །སྙིང་རྗེའི་དབང་གིས་སྲིད་པར་ཉིང་མཚམས་སྦྱར། །སྲིད་པ་ཅི་སྲིད་
མཛད་པ་རྒྱུན་མི་འཆད། །ང་ཡི་རྣམ་ཐར་དེ་ལ་གྱིས་གསུངས། །ཡང་འབོམ་
མཚོ་ཕྱུག་མོའི་འགྲམ་དུ་བཞུགས་པའི་ཚེ། ཆར་འབོད་པར་ཞུ་བ་ལ་དྲུང་ནས།
ཨོཾ་སྭ་སྟི། བཅོམ་ལྡན་འདས་འཇིག་རྟེན་དབང་ཕྱུག་སྤྱན་རས་གཟིགས་ཀྱི་
ལུང་། དྷརྨ་ཤྲཱི་བྷ་དྲའི་གཏམ། འབོམ་ཆེ་ཆུང་ཚུན་ཆད་ལ་ཡོད་པའི་ལྷ་འདྲེ་
རྣམས་ལ་ཟློ་བ། སང་དགོང་ཕན་ཆད་ནས་ཆར་གྱི་ཆིལ་གྱིས་ཕོབ་ཅིག གལ་
ཏེ་མ་ཕབ་ན་རྩོད་བྱེད་པ་ཡིན། ཡི་གེའི་རྟེན་རིལ་བུའི་རུ་མ་གཟུངས་འདམ་
དང་བཅས་པ་ཡོད་པས་བཀྲ་ཤིས་པར་གྱུར་ཅིག ཅེས་བཀའ་བསྒོ་མཛད་པ་
ཙམ་གྱིས་ཆར་ཆེན་པོ་བབས་སོ། ། ཟླ་བ་དེའི་ཕྱི་མ་ལ་འགམ་ཉག་དུ་བཞུགས་
པའི་ཚེ། ཡང་ཆར་མ་བབ་སྟེ་འབོམ་ཆེ་ཆུང་གི་དགེ་བའི་བཤེས་གཉེན་རྣམས་
ཀྱིས་ཆར་འབོད་པའི་ཞུ་བ་སྔ་དྲོ་བྱུང་བ་ལ། ཆར་འབབ་པར་ཡོད་གསུངས་
ཤིང་རྟེན་འབྲེལ་མཛད་པས། དགོང་མོ་ནས་ཆར་ཆེན་པོ་བབས་སོ། ། དེ་
ནས་ངུ་འབོར་སྟོད་སྨད་ཀྱི་བླ་མ་མང་པོ་དང་། གནས་ནང་གི་མཁན་ཆེན་པ་
ལ་སོགས་པའི་དགེ་འདུན་རྣམས་མཇལ་དུ་བྱུང་བས། པུ་འབོར་ཕྱོགས་སུ་
འབྱོན་པར་གསོལ་བ་བཏབ་ཀྱང་ད་གཟོད་སླེབ་པར་བྱེད་པ་ཡིན་གསུངས་ནས་
ཆོས་ཀྱིས་ཚིམ་པར་མཛད་དོ། །
དེ་ནས་ཡང་དཔོན་ཆེན་པས་ཟླ་སྒང་དུ་གདན་དྲངས་ཏེ། བརྒྱ་འབུལ་
མང་པོ་དང༌། བསྙེན་བཀུར་དུ་མ་ཞུས་པ་ལ་ཆོས་ཀྱིས་ཚིམ་པར་མཛད་དོ། །
གོ་འཇོའི་ཡུལ་དུ་ཆ་ག་པའི་དམག་གིས་གནོད་པ་ཆེན་པོ་བྱུང་བ་བཀའ་ཤོག་
526



བསྒྲགས་པས་ཆད། སླར་ཡང་གདན་ས་ཆེན་པོ་ཀརྨར་ཕེབས། ཟླ་སྟོད་སྨད།
པར་ཐང་དེ་སྐོར་ཕལ་ཆེར་ཞབས་ཀྱིས་བཅག་ནས། སླར་ཡང་དབུས་ཕྱོགས་
སུ་ འབྱོན་ པར་ དགོངས་ པའི་ཚེ། དྲུང་སྐོར་དུ་མཚུར་ཕུ་བ་བཞུགས་པས།
ཞུ་བ་ཕུལ་བ་ལ་བརྟེན་ནས། བྱང་ལམ་དུ་བརྒྱུད་དེ། དགུང་ལོ་བཅུ་གཉིས་
ལ་ གདན་ ས་ ཆེན་ པོ་ མཚུར་ ཕུར་ ཕེབས། ལམ་ དུ་ འཁོད་ པ་ རྣམས་ དང་།
དབུས་གཙང་། མངའ་རིས་སོགས་ཀྱི་གདུལ་བྱ་རྣམས་ཐར་པའི་ས་བོན་ཁྱད་
པར་ཅན་གྱིས་རྒྱུད་སྨིན་པར་བྱས། ཇོ་བོ་རིན་པོ་ཆེས་ཐོག་དྲངས་པའི་རྟེན་
གསུམ་ངོ་མཚར་ཅན་དང་མཇལ། ཆོས་སྡེ་ཕལ་ཆེར་ཞབས་ཀྱིས་བཅག་ནས་
ངོ་མཚར་བའི་ལྟས་དུ་མ་དང་བཅས་ཏེ། སླར་ཡང་ཤར་ཕྱོགས་ཀོང་པོའི་ཡུལ་
དུ་བྱོན། ཙཱ་རི་ལ་སོགས་པའི་གནས་ཁྱད་པར་ཅན་དང་། དགོན་པ་རྣམས་
སུ་ཐུགས་དམ་དང་། ཐུགས་སྦྱོང་ལ་བརྩོན་པའི་ཚུལ་དུ་མ་མཛད། །
གསུམ། བསྙེན་པར་རྫོགས་ནས་འགྲོ་
དོན་མཛད་པའི་ཚུལ།
དགུང་ལོ་བཅུ་དགུ་བཞེས་པའི་ཆུ་རྟ་ལ། ཚོགས་དགེ་འདུན་སྒང་པ་
རྣམ་ཐོས་ཀྱི་རི་བོར་གདན་དྲངས་ནས། མཁན་ཆེན་བསོད་ནམས་བཟང་པོ་
དང༌། ལས་སློབ་ཡོན་ཏན་བློ་གྲོས། དད་པའི་དགེ་སློང་སྡོམ་བརྩོན་སྡེ་སྣོད་
འཛིན་པ་བརྒྱད་ཅུའི་དབུས་སུ་བསྙེན་པར་རྫོགས་པ་དགེ་སློང་གི་དངོས་པོ་་
བཞེས། བོད་དུ་དགེ་སློང་གི་ལས་གྲལ་བྱུང་བ་ལ་བཟང་ཞིང་མང་བར་གྲགས།
སོ་སོའི་ཕྱག་གི་ཚེ་བར་བར་དུ་ས་འཇའ་ལི་ལ་སྐུ་བརྟེན་པའི་ངལ་གསོ་མཛད་
དགོས་པ་བྱུང་སྐད། འཇའ་འོད་དང་མེ་ཏོག་གི་ཆར་བྱུང༌། སྟག་ཕུ་པ་ཆེན་
པོ་འདི་ནི་ཉིད་ཀྱིས། འཕགས་པའི་གནས་བརྟན་བ་ཀུ་ལར་ཞལ་གྱིས་བཞེས།
527



རྗེ་རོལ་པའི་རྡོ་རྗེ་ལ་ཆོས་དུ་མ་གསན་ཞིང་རྗེ་དེ་བཞིན་གཤེགས་པའི་བླ་མ་ཡིན་
ཀྱང་ཐུགས་དད་སློབ་མ་གཞན་ལས་ཆེ་སྟེ། ལྷག་བསམ་མའི་བསྟོད་པ་མཛད།
འདི་རེས་ཀྱང་མཁན་སློབ་ལས་ཆོས་ཀ་མང་དུ་གསན་ཞིང་། ཁྱད་པར་ཡོན་བློ་
བའི་དྲུང་ནས་བློ་སྦྱོང་སོགས་གདམས་པ་ཁ་ཡར་གསན། བཀའ་བཞི་པ་རིན་
ཆེན་དཔལ་ལས་ཀྱང་ཕར་ཕྱིན་སོགས་གཞུང་ལུགས་ཆེན་པོ་མཐའ་དག་སྦྱོང་
བའི་ཚུལ་མཛད།
དེ་ནས་དགུང་ལོ་ཉི་ ཤུ་པ་ལུག་གི་ལོ་ལ། གློ་ལམ་ནས་བརྒྱུད་དེ་པུ་་
འབོར་ཕེབས། གཉན་པོ་ཁྲབ་རིའི་ཞོལ་དུ། རྒྱ་རས་བཅིབ་པ་བརྒྱ་འབུལ་
སོགས། བསོད་ནམས་ཀྱི་ཞིང་དུ་གྱུར་པ་དུ་མ་བྱས་ནས། སྤུ་ཁྲང་ཕལ་ཆེར་
ཞབས་ཀྱིས་བཅགས་ཤིང༌། དེར་གནས་པའི་སེམས་ཅན་གྱི་དོན་ཚད་མེད་པ་
མཛད། སླར་ཡང་ཀོང་པོ་ནས་ལམ་མཛད་དེ། དབུས་ཕྱོགས་སུ་བྱོན། ལྷ་
སར་ཕེབས། ཇོ་བོ་རིན་པོ་ཆེ་ལ་མཆོད་སྤྲིན་དཔག་ཏུ་མེད་པས་མཆོད་ཅིང་།།
འགྲོ་བ་མང་པོ་ལ་ཆོས་ཀྱི་འཁོར་ལོ་དཔག་ཏུ་མེད་པ་བསྐོར། དབུས་ཕྱོགས་ཀྱི་
འབྲི་གདན་དང༌། སྣེའུ་ པ་ སོགས་ ལྷ་ སྡེ་མི་སྡེ་ཐམས་ཅད་ཀྱིས་གཙུག་གིས་
བཀུར་ནས་ཀུན་གྱིས་མཆོད་པའི་ཞིང་དམ་པར་བཟུང་། འདི་སྐོར་དུ་སྔར་
ཧོར་གྱི་རྒྱལ་པོ་ཐོ་གན་ཐི་མུར་གྱིས་ལོ་སོ་ལྔ་རྒྱལ་ས་མཛད། རྗེ་རོལ་པའི་རྡོ་རྗེ་
བོད་ལ་ཕེབས་ནས་ལོ་ལྔ་ན། རྒྱའི་ངོ་ལོག་བྱུང་བས། གོང་མ་ཧོར་ཡུལ་ལ་
བྱོན་ཏེ། རྒྱ་ནག་གི་རྒྱལ་པོ་ཐའི་ཇུས་རྒྱལ་ས་ཅུང་ཟད་དང༌། དེ་ནས་ཏའི་
མིང་རྒྱལ་པོ་ཆེན་པོས་རྒྱ་ཧོར་མི་ཉག་ ཐམས་ཅད་ཀྱི་རྒྱལ་པོ་མཛད། རྒྱལ་
ཁམས་ཐམས་ཅད་བདེ་ཞིང་ཆོས་རྗེ་རིན་པོ་ཆེའི་སྙན་པས་ཐུགས་ཕྲོགས་ཏེ་སྤྱན་
འདྲེན་ཡང་ཡང་དུ་བཏང་ཞིང་ཁྱད་པར་དུ། བླ་མ་ཁྱེད་ཀྱིས་དེ་བཞིན་་་་་
གཤེགས་པའི་ཆོས་ཟབ་མོ་མཁྱེན་པའི་དོན་ལ་ནུབ་ཕྱོགས་ཀྱི་སེམས་ཅན་ཐམས་
ཅད་ཀྱི་དོན་བྱེད་པ་ཀུན་གྱིས་སྐྱབས་སུ་འགྲོ་བ་དང་། གུས་པས་སངས་རྒྱས་
528



འཇིག་རྟེན་དུ་བྱོན་པ་ལྟ་བུའི། ཁྱེད་ཐབས་ཤེས་རབ་ཡོན་ཏན་འཕྲིན་ལས་
མཆོག་གི་དངོས་གྲུབ་མ་ཐོབ་ན་དེ་བཞིན་དུ་སེམས་ཅན་ཐམས་ཅད་ལ་ཕན་པ་
རྒྱ་ཆེན་པོ་ག་ལ་འབྱུང་། ངེད་སྔར་བྱང་ཕྱོགས་སུ་ཡོད་པའི་དུས་སུ། ཁྱེད་ཀྱི་
མཚན་བཟང་པོ་ཐོས་ནས་ལན་ཞིག་མཇལ་བསམས་པའི་སེམས་བཞིན་ད་ལྟ་གོ་
ས་ཆེན་པོ་ལ་བཞུགས། ཡུལ་དབུས་ཀྱི་རྒྱལ་ཁམས་ཀུན་བདེ་བར་འདུག
ཡུན་རིང་དུ་བསམ་པ་ལ་མུན་པ་བསལ་བ་ལྟ་བུ་དྲིན་མཉམ་པ་ཉིད་ཕན་ཡོན་
ཐུན་མོང་དུ་མཛད་དགོས། སྔར་ཤཱཀྱ་ཐུབ་པས་ཐུགས་རྗེས་བཟུང་ནས་་་་་
སེམས་ཅན་ཐམས་ཅད་ཀྱི་དོན་བྱེད། ཐུབ་པའི་ཆོས་ཀྱི་དངོས་གྲུབ་ཟབ་མོ་
ཐོབ་པའི་དོན་ལ། རྒྱལ་པོས་ཡུལ་དབུས་ཀྱི་རྒྱལ་ཁམས་ བདེ་བའི་སྒོ་ནས་
བཅོས་ པ་ཡིན། སངས་ རྒྱས་ ཀྱི་ བསྟན་ པ་ལ་ཡང་དད་ པ་ སྔོན་དུ་འགྲོ་བ།
ངེད་ཀྱི་ཡབ། ཐའི་རྒྱལ་པོ་ཧུ་ཧང་དང་དད་པ་ཅན་གྱི་བཙུན་མོ། ཧུ་ཧུང་བུ་
གནམ་ལ་གཤེགས་ནས་ཡུན་རིང་དྲིན་གསབ་དགོས་པ་ཐབས་གང་ཡང་མ་རྙེད།
བླ་མ་ཁྱེད་ཐབས་ཤེས་འཕྲིན་ལས་ཀྱི་སྒོ་ནས་མཆོག་གི་དངོས་གྲུབ་ཐོབ་པའི་དོན་
གྱིས། སངས་རྒྱས་ཀྱི་ངོ་བོ་ཉིད་ཡིན་པར་འདུག ཅིས་ཀྱང་མྱུར་བར་བྱོན་
ནས་ འདས་ པ་ རྣམས་ལ་ སྒྲོལ་ བའི་ ཆོ་ ག་ སྒྲུབ་ པའི་ དོན་ ལ་ ད་ ལྟའི་ ལི་ སྐྱམ།
ཤའུ་རྐྱེམ། ཧུའུ་རྐྱེན་ལ་སོགས་པ་མངགས་ནས་ཡི་གེའི་རྟེན་བསྐུར་གདན་
འདྲེན་སོང་ཡོད། བླ་མ་ཐུགས་རྗེས་བཟུང་ལ་མཉེས་པར་མཛོད་ལ་མྱུར་དུ་
འབྱོན་པ་ཞུ། ཡི་གེའི་རྟེན་གྱི་དངུལ་བྲེ་ཆེན་གསུམ་ལ་སྲང་བརྒྱ་དང་ལྔ་བཅུ།
གོས་ཡུག་མདོག་ཕྱི་བཅུ། ནང་དར་མདོག་མི་འདྲ་བ་བཅུ། ཙནྡན་དུམ་
གཅིག སྤོས་དཀར་རྒྱ་མ་བཅུ། ཟུ་འུ་ཧང་སྤོས་རྒྱ་མ་གང༌། ཇ་དཀར་རྒྱ་མ་
བརྒྱ་དང་ལྔ་བཅུ། སྣ་དྲུག་ཡུན་ལོ་ཟླ་བ་གཉིས་པའི་ཚེས་བཅོ་བརྒྱད་ལ་ཕོ་
བྲང་ཆེན་པོ་ནས་བྲིས། ཞེས་པའི་ལུང་གདན་དྲངས་པའི་གསེར་ཡིག་པ་་་
རྣམས་ དབུས་ སུ་ སླེབས། ་ ནན་ ཅན་ གྱིས་ ཞུ་ བ་ ཕུལ་ བ་ ལ་ བརྟེན་ ནས།
529



བསྟན་འགྲོར་ཕན་བདེའི་སྒོར་འགྱུར་བ་མཁྱེན་ནས་འབྱོན་པར་ཞལ་གྱིས་་་་་
བཞེས། དབུས་གཙང་གི་སྡེ་པ་རྣམས་ནས་ཀྱང་སྐུ་རྫོངས། འབུལ་ནོད་སྐྱེལ་
མ་དང་བཅས་པ་ལེགས་པར་བྱས། །
བཞི། གོང་མའི་ཕོ་བྲང་དུ་བྱོན་ནས་རྒྱལ་
འབངས་བདེ་ལ་བཀོད་པའི་ཚུལ།
དགུང་ལོ་ཉེར་གཉིས་ཤིང་མོ་བྱའི་ལོ་ལ་དབུས་ནས་བཏེག་སྟེ། བྱང་
ངོས་སུ་བརྒྱུད་ནས་སྟོད་སོག་ཏུ་ཕེབས། དགུན་བཞུགས་ནགས་ཤོད་དུ་་་
མཛད། དེ་ནས་སོས་ཆེན་མོ་ནས་ལམ་སྒོམ་སྡེ་ནས་བརྒྱུད་དེ། མེ་ཁྱི་ཟླ་བ་
བདུན་པའི་ཚེས་གསུམ་ལ་ལྷ་སྟེང་དུ་ཕེབས། ཚེས་བརྒྱད་ལ་གདན་ས་ཆེན་པོ་
ཀརྨར་ཕེབས། ཞག་བཅུར་བཞུགས་ཤིང་། སླར་ཡང་ལམ་དུ་མི་འགོར་བའི་
ཞུ་བ་ཡང་བསྐྱར་འབུལ་བ་དང་། ཀརྨའི་དགོན་གསོས་འབུལ་བ་དང་བཅས་
པར་རྒྱའི་ཏཱ་ཞིང་མི་ཆེན་རྣམས་སླེབས་པས་མཇལ། དེ་ནས་མྱུར་སྟབས་སུ་
ཚེས་བཅོ་བརྒྱད་ལ་སྒར་པ་ཀེ་སྟོད་དུ་བཏེག ཀེ་རགས་རྒྱང་དུ་ཞག་ཉི་ཤུ་རྩ་ལྔ་
ཙམ་བཞུགས་ནས་བདག་པོ་ཆེན་པོ་ཀྭན་ཏིང་གོ་ཤི་བ་དང་། ཆ་བུ་ཐོ་བ་སྨད་
ཁམས་ཀྱི་དགོན་སྡེ་ཐམས་ཅད་ཀྱི་གདན་ས་རྣམ་པས་མགོ་བྱས། དགེ་འདུན་
ཕལ་ཆེ་བ་དང༌། བླ་མ་ཤིང་མགོ་པ་དཔོན་སློབ་རྣམས་དང་། ཤར་ཁའི་གྲྭ་
པ་རྣམས་ཀྱིས་འབུལ་བ་བཟང་པོ་ཕུལ། དེ་དག་ཆོས་ཀྱི་བདུད་རྩིས་ཚིམ་པར་
མཛད། ཀརྨ་སི་ཏུ་པ་དང་ལྷ་སྟེང་དབོན་པོ་རྣམས་ཀྱིས་ཀེ་ནང་བར་ཆིབས་
སྐྱེལ་ཞུས། དེ་ནས་འབྲི་ཆུ་བར་ཚུགས་དྲུག་གནང་། ཀློང་ཐང་གི་གྲུ་བཏོན།
འདན་གྲུ་ཐང་དུ་ཕྱིན་གླིང་ཚང་གིས་འབུལ་བ་མང་དུ་བྱས། དེ་ནས་ར་རྒྱ་གྲུ་
སོའི་བར་དུ་ཚུགས་བཅུ། དེ་ནས་ཁྲོམ་བུ་རོང་བར་དུ་ཚུགས་བཅུ་དྲུག་གནང་།
530



ཁྲོམ་བུ་རྣམས་ཀྱིས་རྟ་ལྔ་བརྒྱ་ཙམ་ཕུལ། དེ་ནས་ཚུགས་གཅིག་པར་ཏ་ཞིང་
སླེབས། དེ་ནས་ཚུགས་གཉིས་བཏེག་ནས་ཀ་ཆུར་ཕེབས། དེ་ནས་ཟླ་བ་
བཅུ་གཉིས་པའི་ཚེས་གསུམ་ལ་ཀ་ཆུ་ནས་བཏེག་པས་འཇམ་ཚུགས་གསུམ་ཉི་མ་
གཉིས་ལ་ཤིང་ཀུན་ཏུ་ཕེབས། དེ་ནས་ཚུགས་གཉིས་པ་ནས་ཆུ་མ་མཁར་དུ་
ཕེབས། དེ་ནས་འཇམ་ཚུགས་བཅུ་དགུ་སོང་ནས་ཟམ་ ཤིང་རྒྱལ་བུ་དང་་་་
མཇལ། དེ་ནས་འཇམ་ཚུགས་ཉི་ཤུ་སོང་ནས་པཎ་གླང་རྒྱལ་བུ་དང་མཇལ།
དེས་བསུ་བ་དང་འབུལ་བ་ཞབས་ཏོག་གྱ་ནོམ་པ་བྱས། དེ་ནས་འཇམ་ཚུགས་
བཅུ་བཞི་སོང་ནས་ཉུང་མང་དུ་དགེ་འདུན་པ་མང་པོས་བཀུར་སྟི་འབུལ་བ་བྱས།
དེ་ནས་འཇམ་ཚུགས་གསུམ་གྱི་བར་ཆུ་བུན་ཕོ་བྲང་གི་རྒྱལ་བུ་གཉིས་འབུལ་བ་
ལ་སླེབས། དེ་ནས་འཇམ་ཚུགས་གསུམ་སོང་ནས། ཕོ་བྲང་མདུན་དུ་ཆུ་
ཆེན་སྣང་བ་ལས་ལེ་བར་ཉི་ཤུའི་ཚོད་ལ། གྲུ་ནང་དུ་ཕེབས། གྲུ་ཁ་དེ་ན་
ཤན་སྟོང་ཕྲག་གསུམ་ཙམ་འདུག ཆུ་ཕར་ཁ་ན་རྒྱལ་ཆས་སྣ་ཚོགས་ཀྱིས་བརྒྱན་
པའི་གླང་པོ་ཆེ་སུམ་ཅུ་ཙམ་ལ་རྒྱུན་དུ་མས་མཛེས་པར་བྱས་ ཤིང་། དགེ་་་
འདུན་པ་ཁྲི་ཚོ་ཙམ་གྱིས་བསུ་བ་བྱས། ནམ་མཁའ་དྭངས་པའི་ནང་ནས་་་
འཇའ་ཚོན་བྱུང་བ་ཀུན་གྱིས་མཐོང་། ཚེས་གྲངས་ཀྱང་མེ་མོ་ཕག་གི་ལོ་ཟླ་བ་
དང་པོའི་ཉི་ཤུ་གཅིག་ཡིན། དེ་ཉིན་གོང་མ་ཕོ་བྲང་ནས་ཕྱིའི་ལྕགས་རིའི་ནང་
དུ་བྱོན་ནས། དྲུང་དུ་གསེར་གྱི་འཁོར་ལོ་རྩིབས་སྟོང་ཡོད་པ་ཞིག་ཕུལ། ཇ་
ཞལ་གོང་མ་རང་བཞེངས་ནས་མཛད་ཅིང་། དཔོན་སློབ་ཀུན་ལ་ཆབ་ཚ་་
གནང་། མཆོད་ཡོན་མཇལ་བའི་ཡི་གེར་འདི་ཙམ་སྣང་ལ། ད་ལྟ་གསུང་
རྒྱུན་ལ་གོང་མས་མངོན་མཁྱེན་ཡོད་ན་མཇལ་དར་གཅིག་པ་བསྣམས་ཡོང་་་
དགོངས་ནས་ཕྱག་ཤུབས་ཀྱི་ནང་དུ་དུང་དཀར་གཡས་འཁྱིལ་ཞིག་བཅུག་ནས་
ཐོག་མར་ཕུལ། ཆོས་རྗེས་ཀྱང་མཁྱེན་ཏེ་དེ་མ་ཐག་སྐུ་ཕྲག་ནས་དུང་དཀར་
གཡས་འཁྱིལ་ཞིག་བཏོན་ནས་གནང་བས་ཐུགས་ལྷག་པར་དད། ཕྱིས་གཉིས་
531



ཀར་གསེར་གཤོག་རེ་སྦྲན་ནས་ཕུལ་བ་ད་ལྟ་གནྡྷོ་ལའི་མཆོད་རྫས་ཀྱི་གཡས་
འཁྱིལ་མཁྱིད་གང་ཙམ་པ་གཉིས་པོ་འདི་ཡིན་གསུངས། མཇལ་ཁང་གསར་
དུ་བྱས་པར་དེ་ནུབ་བཞུགས། སང་ཐོ་རངས་ནས་ཕྱག་ཕྱི་བ་ཐམས་ཅད་ལ།།
གོས་ བཞི་ བཞི་ རེ། ལྷམ་རེ། མི་ དྲགས་ པ་ རྣམས་ ལ་ ཞྭ་ ཐེབ་ རེ་ གནང་།
གོང་ མ་ ཕུགས་ ནས་ ཚུར་ བཞུགས། རྒྱའི་ལུགས་ གཡོན་ ཆེ་ བར་ བྱེད་ པས།
དྲུང་གཡོན་ནས་ཚུར་བཞུགས། གཞན་རྣམས་མདུན་གཡོན་གཡས་སུ་་་་་་
བཞུགས་ཏེ་བཀུར་སྟི་མཛད། དེ་ནས་གོང་མ་ཕོ་བྲང་དུ་བྱོན། དཔོན་སློབ་
རྣམས་མཇལ་ཁང་དུ་བཞུགས། ཉི་ཤུ་གཉིས་ཀྱི་ཕྱི་ནང་སྔ་མོ་ནས་ཕོ་བྲང་དུ་
བྱོན་ཏེ་བསུ་བ་ལ་རྒྱན་ཆས་མཐའ་ཡས་པ་ཅན་གྱིས་ལག་ན་གོས་དར་གྱི་ཁང་
བཟང་དང་། གསེར་གཡུའི་ཁང་བཟང་དང་། གདུགས་རྒྱལ་མཚན་འཕན་
བ་ དན་ ཕུར་ མ་ ལ་ སོགས་ མཆོད་ པའི་བྱེ་བྲག་ བསམ་ གྱིས་ མི་ ཁྱབ་ པ་ དང་།
.གླང་པོ་ཆེ་དཀར་པོ་གཅིག་གཞན་གཉིས་དང་གསུམ་ལ་གསེར་གྱིས་ཐེག་ཚད་
ཀྱིས་སྤྲས་པ་དང་། གཞན་གླང་པོ་ཆེ་སུམ་བརྒྱ་ཙམ་ལ་རྒྱན་ཆས་སྣ་ཚོགས་
བཀལ་བ་དང༌། དགེ་འདུན་སྣམ་སྦྱར་ཅན་ཁྲི་ཚོ་ལྔ་ཙམ་གྱིས་ལག་ཏུ་མེ་ཏོག་
དང་། རོལ་མོའི་བྱེ་བྲག་སྣ་ཚོགས་པ་བཟུང་བ་དང༌། རྒྱལ་བུ་ཆེན་པོ་དགུ་
ཏའི་ཞིང་སྟོང་ཚོ་གསུམ་གྱི་མགོ་བྱས། ལས་ཀ་ཅན་གྱི་མི་ཆེན་འབུམ་ཚོ་གཅིག་
ལ། དམག་མི་འབུམ་ཚོ་བཅུ་གཉིས་ཀྱིས་བསྐོར་བའི་ལ་ལས་ཁྲབ་གྱོན་ལ་ལས་
ཕུབ་ཁུར་ཕལ་ཆེར་གྱིས་མདུང་བཟུང་བ་དང་། གསེར་གྱི་ཐོ་བ་སྟ་གྲི་ཡོབ་
ཆེན་རྩེ་གསུམ་རལ་གྲི་སོགས་རེ་རེའང་བཟུང་བ་བརྒྱ་རེ་དང་། གསེར་དངུལ་
གོས་དར་ལས་བྱས་པའི་ཉི་ཟླའི་གཟུགས་བཟུང་བ་བཞི་སྟོང་ཙམ་འདུག དེ་
ནས་ཕོ་བྲང་གི་སྒོར་གོང་མ་ཆེན་པོ་ཉིད་བསུ་བ་ལ་བྱོན། ཕྱི་ན་བསུ་བའི་
བཀོད་པ་ཅི་འདུག་ནང་ན་ཡང་འདུག་ཅིང་། ཁྱད་པར་གསེར་གྱི་ཁྲབ་རྨོག་ཁོ་
ན་གྱོན་པ་ཉིས་བརྒྱ་ཙམ་འདུག མཇལ་འཛོམ་གྱི་ཁང་པ་དེའི་སྒོ་ལྷོར་ལྟ་བ་
532



་
རིམ་པ་ལྔའི་ནང་མ་གསེར་འབའ་ཞིག་ལས་བྱས་པ། གསེར་ཐོག་གསེར་ཀ་
ཅན་བོད་ཀྱི་ཀ་བ་སོ་གཉིས་ཀྱི་མལ་ལ་ཕྱོགས་བཞི་ཀར་སྒོ་སུམ་རལ་རེ་འདུག །
མཆོད་ཡོན་བཞུགས་ལུགས་སྔར་ལྟར་མཛད། དྲུང་གི་མ་ཚད་དུ་བླ་མ་རྣམ་
གསུམ། གྲྭ་པ་རྣམས་གཡོན་ཕྱོགས་སུ་བཞག སྒོ་བཞིར་གསེར་ཁྲབ་གྱོན་པ་
ལྔ་བཅུ་རེ། གོང་མའི་གཡས་གཡོན་དུ་ཕུབ་ཁུར་མདའ་གཞུ་བཏགས་པ་བཞི་
བཅུ་ཙམ་རེ་འདུག ཟས་སྣ་མཐའ་ཡས་པའི་གུང་ཚིགས་གནང་། དེ་ནས་
གོང་མའི་མདུན་དུ་རྩེ་སྣ་རྣམས་མུས་ཀྱིས་ཡོང་འདུག འབྱོན་དུས་གོང་མ་
མཆོད་ཡོན་སྒོ་དབུས་མ་ལ་བྱོན་ངེད་རྣམས་གཡོན་ལ་འགྲོ་བ་བཅོལ། གོང་
མས་ཕོ་བྲང་གི་སྒོའི་བར་དུ་བསྐྱལ། སྔར་གྱི་བསུ་བ་རྣམས་ཀྱིས་དགོན་གྱི་བར་
བསྐྱལ། སྤྱིར་ཧོར་དུས་ནས་ཕོ་བྲང་ན་ཀར་སྡེ་མང་དུ་ཡོད་མོད་ཀྱང༌། ཁྱད་
པར་དུ་རྒྱ་ལུགས་ཀྱི་བཀོད་པ་ ཅན་གྱི་ ལྕགས་རི་ཕྱིར་ལིང་ གུ་ སིའི་ སྡེ་ དང་།
ནང་དུ་ཏཱ་ཏུ་ ཀར་སྡེ་གསར་དུ་བཏབ་པ་ལ་བཞུགས་ གནས་མཛད། འདི་་
གཉིས་རྩེ་ལྔའི་ཀར་སྡེ་རྣམས་ལ་བླ་མའི་བསྐོ་བཞག་སྒར་ནས་ཕྱི་མོའི་བར་མཛད་
བཞིན་དུ་ཡོད་འདུག་ཅིང༌། གཙུག་ལག་ཁང་བླ་བྲང་དང་བཅས་པའི་དེབ་རྩེ་
ལྷ་སྒང་ན་འདུག་པ་ཡང་བདག་གིས་མཐོང་། ཕྱི་ཉིན་ཉི་ ཤར་ཙམ་དུ་གོང་མ་
དགོན་དུ་ཚུར་བྱོན། དྲུང་ཉིད་ཀྱིས་གཟིམས་ཁང་གི་ནང་སྒོ་དང༌། བླ་མ་
རྣམས་ཀྱིས་བར་སྒོ་ནས་བསུས། འབུལ་བ་ལ་རྟ་དཀར་པོ་གསུམ་ལ་ཆིབ་སྒ་
བསྟད་པ། གཞན་རྟ་དཀར་པོ་བཅོ་བརྒྱད། འདི་ལ་རྒྱ་ནག་ན་རྟ་དཀར་པོ་
མཆོག་ཏུ་བྱེད་པ། སྔོན་པོ་རྒས་པའི་དཀར་པོ་མིན་པར་ཐོག་མ་ནས་དཀར་པོ་
ཡིན། གསེར་བྲེ་བདུན། དངུལ་བྲེ་སུམ་ཅུ་རྩ་བདུན། གོས་ཡུག་བརྒྱ་ལྷག
ཇ་པར་སིག་སུམ་ཅུ། གསེར་གྱི་རྡོར་དྲིལ་བཅོ་ལྔ། གསེར་གྱི་བུམ་པ་གཉིས།
དངུལ་གྱི་བུམ་པ་ལྔ། གསེར་དངུལ་གྱི་ཏིང་མནྡྲི་ཆ གསེར་དངུལ་གྱི་པད་
སྡེར་ལྔ་རེ། གཞན་ཡང་མཆོད་ཆ་སྲིད་ཚད། གསེར་དངུལ་གྱི་གསོལ་ཞལ་
533



སྡེར་དཔག་མེད་ཕུལ་བ་གདྷོ་ལའི་འབུལ་བ་ཡིན་པའི་ལུང་བྱུང༌། ཉི་ཤུ་གསུམ་
གྱི་ནངས་པར་ཡིན། ཉེར་བཞི་ལ་བླ་མ་རྣམ་གསུམ་གྱི་མགོ་བྱས་པའི་ཕྱག་ཕྱི་
བ་རྣམས་ཕོ་བྲང་དུ་ཤོག་གསུངས་ཏེ། ཕོ་བྲང་གི་ཁྱམས་སུ་མཇལ་ཁ་བཏང་།
ཕྱག་རེ་རེ་ལས་མི་དགོས་པའི་ལུང་བྱུང་། འབྲོང་བུ་གོ་ཤི་པ། སློབ་དཔོན་
བཀའ་བཞི་པ་རིན་ཆེན་དཔལ། མཁན་ཆེན་མགོན་བློན་པ་སྟེ་བླ་མ་རྣམ་་
གསུམ་ལ། དངུལ་བྲེ་ཕྱེད་གསུམ་པ་རེ། གསེར་གྱི་མཆོད་ཆ་རྒྱས་པ་རེ།
ཕྱར་དར་རེ། གཏོར་ཆ་རེ། གོས་སྦྱར་རེ། གསོལ་ཞལ་སྡེར་རེ། གོས་
ཕྱི་ནང་བཅུ་གཉིས་རེ། ཆའུ་ཉིས་སྟོང་རེ། རྡོར་དྲིལ་ཆ་བཞི་རེ། ཕྲེང་
དཀར་རྣམས་གནང་། ་ གྲྭ་པ་སྤྱི་ལ་རབ་རྣམས་ལ་དངུལ་བྲེ་ཆེན་རེ། ཆའུ་
བརྒྱད་བརྒྱ་རེ། གོས་ཡུག་དྲུག་རེ། དར་ཡུག་དྲུག་རེ་གནང་། འབྲིང་
རྣམས་ལ་དངུལ་བྲེ་སུམ་གཉིས་རེ། གོས་དར་ཡུག་དྲུག་རེ། ཆའུ་བཞི་བརྒྱ་
རེ། ཐ་མ་རྣམས་ལ་དངུལ་བྲེ་ཕྱེད་རེ། གོས་དར་ཡུག་བཞི་རེ། ཆའུ་སུམ་
བརྒྱ་རེ། ཐམས་ ཅད་ལ་ཕྲེང་དཀར་རེ། གོས་སྦྱོར་རེ། རྡོར་དྲིལ་ཆ་་་
གཉིས་རེ་གནང༌། ཉེར་བདུན་གྱི་ནངས་པར་གོང་མ་དྲུང་གི་གཟིམས་ཁང་དུ་
བྱོན་ཏེ། ཙནྡན་དཀར་པོ་ལས་བཞེངས་པའི་སྤྱན་རས་ གཟིགས་ཕྱག་སྟོང་
སྤྱན་སྟོང་བརྐྱང་ཁྲུ་དོ་ཡོད་པ་ཞིག་དང་དེའི་མཆོད་ཆ་དངུལ་ཀོང་སོགས་དངུལ་
སྤྱད་དང་། ཤེལ་གྱི་མཆོད་ཆ་མཐའ་ཡས་པ་ཕུལ། དེ་ནས་ཟླ་བ་ཕྱི་མའི་ཡར་
ཚེས་གཅིག་ལ་ལོ་གསར་བྱས་པ་ལ། འདི་ལྟར་ན་རྒྱུའི་ལུགས་ཀྱི་ལོ་སྔ་མ་ལ་ཟླ་
བཤོལ་བྱུང་བར་མངོན། དྲུང་ནས་དབུ་མཛད་དཔོན་སློབ་ཐམས་ཅད་ཐོ་
རངས་ ནས་ ཕོ་ བྲང་གི་ ཤར་ སྒོ་ ནས་ ཡར་བྱོན་ནས་ ཁྱམས་ ཤིག་ ཏུ་ བཞུགས།
གོང་མ་དེར་དྲུང་དུ་བྱོན་ནས་ཇ་ཞལ་མཛད། ནམ་དྭངས་པ་དང་ཕོ་བྲང་གི་
ཕྱོགས་བཞི་ག་ནས་ཁྱམས་ཀྱི་དབེན་ཆེན་པོ་ཡོད་པའི་ནང་དུ་གོང་མ་ལ། ལས་
ཀ་ཅན་གྱི་མི་ཆེན་འབུམ་ཕྲག་ལྔ་ཙམ་གྱིས་ཕྱག་འབུལ་འདུག སྟག་གཉིས།
534



བསེ་ལྔ། གཡི་དཀར་གཉིས། གླང་པོ་ཆེ་བརྒྱ་ཙམ་དང་ལག་ཆ་སྔར་བསུ་བ་
ལ་བྱུང་བ་རྣམས་རེ་རེའང་སྟོང་སྟོང་འདུག མདུང་བཟུང་ཁྲབ་གྱོན་པ་འབུམ་
ཚོ་རེ་རེ་འདུག གར་པ་ཉིས་བརྒྱ་ཙམ་གྱིས་མགོ་བྱས། རྩེད་སྣ་མི་གཅིག་པ་
སྟོང་ཙམ་འདུག དེ་རྣམས་ལ་མཆོད་ཡོན་གྱིས་ཡུད་ཙམ་གཟིགས་ནས་ཕོ་བྲང་
དུ་བྱོན་ཏེ་སྔར་ལྟར་བཞུགས་སྟོན་མོ་བཟང་པོ་གནང་། དེ་ཕྱིར་གྲུ་པ་རྣམས་
ཀྱིས་ཕྱག་མི་དགོས་པའི་ལུང་བྱུང་། རྩེད་མོ་པ་ཐམས་ཅད་རིམ་པ་ལྟར་མཆོད་
ཡོན་གྱི་མདུན་དུ་འོང་བཅུག་ནས་རྩེད་མོ་དང་གླུ་གར་རོལ་མོ་རྣམས་བྱེད་ཅིང་
རིམ་པས་ཕྱིར་སོང་། དགོང་མོ་ཕྱིར་བྱོན་པ་ལ་གོང་མས་སྒོ་གསུམ་བར་དུ་
བསྐྱལ། རྒྱལ་བུ་རྣམས་ཀྱིས་དགོན་པར་བསྐྱལ། གོང་མས་མི་ཆེན་དེ་ཐམས་
ཅད་ལ་སྟོན་མོ་གནང་། ཡང་བཅོ་ལྔའི་ནངས་པར་དཔོན་སློབ་ཉི་ ཤུ་སྤྱན་
དྲངས་ཏེ། རྩེད་མོ་སྟོན་མོ་སྔར་བཞིན་འདུག དེ་ནུབ་ཕོ་བྲང་གི་ཁྱམས་ཆེན་
པོ་དེར་མེའི་མེ་ཏོག་དང༌། བཀྲ་ཤིས་རྟགས་བརྒྱད་སོགས་མེ་རྩེད་ཀྱི་རིགས་
མང་ པོ་ དང༌། རྩེད་ མོའི་ རིགས་ འབུམ་ ཕྲག་ ཙམ་ འདུས་ པ་ ལ་ གཟིགས།
སྲོད་ཙམ་ན་དགོན་པར་ཕེབས། གཟིམས་ཁང་གི་སྒོར་ཡང་དེ་དང་འདྲ་བའི་
མཆོད་པ་དང་རྩེད་སྣ་སྣ་ཚོགས་པ་འདུག དེ་ནས་ཉི་མ་ཐམས་ཅད་ལ་གོང་མ་
ལ་ཆོས་རིམ་པར་གསུངས། ཉི་ཤུ་ལྔ་ལ་དཔོན་སློབ་ཐམས་ཅད་ཕོ་བྲང་དུ་སྤྱན་
དྲངས། ཤར་སྒོ་ནས་གསེར་ཁང་དུ་དང་པོར་བྱོན། དེ་ནས་སྔར་གྱི་མཇལ་
ཕྲད་བྱས་སར་བྱོན་སྤྱན་གཟིགས་དྲངས། དྲུང་དུ་དངུལ་སྲང་སྟོང་ལ་དངུལ་
བྲེ་ལྔ་བྱས་པ་དང་འབུལ་བ་མང་དུ་མཛད། རྩེད་མོ་དང་སྔར་གྱི་དེ་རྣམས་
ཕལ་ཆེར་འདུག ཁྱད་པར་སྤྲོ་ནག་རྐང་ཐང་དང་སྤྲི་དཀར་རྟ་ཞོན་སོགས་
འདུག་པ་ལ་ནུབ་སྒོ་ནས་གཟིགས་མོ་མཛད། ཟླ་བ་ཕྱི་མའི་ཚེས་ལྔ་ནས་དཀྱིལ་
འཁོར་ཕྱི་ནང་རྣམས་ཀྱི་ཐིག་བཏབ་པ་ལ། དྲུང་གིས་རྒྱལ་བ་རྒྱ་མཚོ། རིན་
པོ་ཆེས་ ཕུར་པ། བཀའ་བཞི་ པས་གསང་འདུས། དབོན་པོ་ པས་ མི་ ཏྲ། །
535



གཞན་རྣམས་ཀྱིས་རྡོར་དབྱིངས། ཆོས་དབྱིངས་གསུང་དབང་། དགྱེས་
རྡོར། རྗེ་བཙུན་མ། ཀུན་རིག སྨན་བླ། སྒྲོལ་ཆོག ཐུགས་རྗེ་ཆེན་
པོའི་གཟུངས་སྒྲུབ་སོགས། དཀྱིལ་འཁོར་བཅུ་གཉིས་བཞེངས། དབུ་་་་
འཛུགས་ལ་གོང་མ་བྱོན་ནས། དྲུང་དུ་རྣམ་གསུམ་ཚང་མའི་འབུལ་བ་དང་།
བླ་མ་རྣམས་ལ་གོས་ཕྱི་ནང་བཞི་རེ། གཞན་དཀྱིལ་འཁོར་རེ་ལ་གོས་ཕྱི་ནང་
རེ། གོང་མའི་ཕྱག་གིས་བླངས་ནས་གནང་། ཚེས་བཅོ་བརྒྱད་ཀྱི་བར་དུ་ཆོ་
ག་མཛད་པ་ལ། ཉིན་གཅིག་བཞིན་གོང་མ་ཡབ་ཡུམ་བྱོན་པ་ལ། དྲུང་གིས་
དབང་བསྐུར་རེ་མཛད། གཞན་རྣམས་ཀྱིས་སྒྲོལ་ཆོག་མཛད། ཚེས་བཅུ་
བཞི་ལ་འཇའི་གུར་ཕུབ། གོང་མ་མཆོད་ཡོན་གྱི་གནས་བརྟན་བཅུ་དྲུག་གི་
ཞལ་གཟིགས་ཤིག་རྒྱའི་མི་དཔོན་གསུམ་གྱིས་ཀྱང་མཐོང་། ཤིང་སྡོང་པོ་་་
གཅིག་གི་མགོ་ལ་བདུད་རྩི་བབ། ཤུག་པ་གཅིག་གི་མགོ་ལ་གསེར་གྱི་མེ་ཏོག་
སྐྱེས། སྤྱིར་ཆོ་གའི་དབུ་ཚུགས་ནས་མ་ཐོན་གྱི་བར་དུ་འཇའ་འོད་སྣ་ཚོགས་
འཁྲུག་པ་དང་། མེ་ཏོག་གི་ཆར་ཉིན་གཅིག་བཞིན་བབ་པ་སྐྱེ་བོ་ཐམས་ཅད་
ཀྱིས་མཐོང་ངོ༌། །
བཅུ་ དགུའི་ མཚན་ མོ་ གོང་ མའི་ ཡུམ་ གྱི་ མཚན་ བྱང༌ དྲུང་ གིས་ བཞུ།
གཞན་རྣམས་ཀྱིས་རྡུལ་ཚོན་རྒྱ་མཚོར་སྐྱེལ་བའི་ཚེ། གླང་པོ་ཆེ་ལ་རྒྱན་སྣ་
ཚོགས་ཀྱིས་བརྒྱན་པ་དང་། དགེ་འདུན་བསམ་གྱིས་མི་ཁྱབ་པ་དང་བཅས་
པས་བསྐྱལ། སླར་དྲུང་གིས་གོང་མ་ལ་བཀྲ་ཤིས་བརྗོད། དྲུང་དུ་འབུལ་བ་
ལ་གསེར་བྲེ་དགུ་དངུལ་བྲེ་བཅོ་བརྒྱད་ལ་སོགས་པ་རྒྱ་ཆེར་ཕུལ། བླ་མ་རྣམ་
གསུམ་ལ་གོས་ཕྱི་ནང་ཆ་དགུ་རེ། དངུལ་བྲེ་ཆེན་གསུམ་རེ། ཆའུ་སྟོང་རེ།
རྟ་གསུམ་རེ། དར་ཁང་ལ་གོས་ཡུག་བརྒྱད་རེ། དར་ཡུག་ལྔ་བཅུ་རེ། གྲྭ་
པ་རྣམས་ལ་དངུལ་སྲང་བཅུ་གསུམ་རེ། གོས་ཡུག་བཞི་རེ། ཆའུ་ཕྱེད་དང་
བཞི་བརྒྱ་རེ་གནང་། ཆོས་དབྱིངས་པ་དང་རྡོར་དབྱིངས་པ་གཉིས་ལ་དར་
536



ཡུག་བཞི་བཅུ་རེ། སྨན་བླ་བ་སོགས་ལ་དར་ཡུག་ལྔ་བཅུ་རེ། གྲྭ་པ་སྤྱི་ལ་
གོས་ཡུག་གསུམ་རེ། དངུལ་སྲང་བཅུ་རེ། ཆའུ་བརྒྱ་རེ་གནང་། ཡང་
ཚེས་ཉི་ཤུ་ནས་ཕོ་བྲང་དུ་སྤྱན་དྲངས་ཏེ་དཀྱིལ་འཁོར་བཞེངས་ནས་ཚེ་དཔག་
མེད་ཀྱི་དབང་གོང་མ་ལ་མཛད། ཟླ་བ་ཕྱི་མའི་ཡར་ཚེས་བརྒྱད་ལ་ཆོས་དྲུག་
གི་ཁྲིད་དབུ་བཙུགས་ནས་གོང་མས་ཉམས་ལེན་མཛད། ཕྱག་དཔེ་བསྒྱུར་
ནས་ཕུལ། ཟླ་བ་དེའི་ནང་དུ། དྲུང་ཉིད་ལ། གཞུའུ་ལའི་ཏཱ་བའུ་ཧཱ་ཝང་
གསི་ཐུན་ཏཱ་ཤན་ཙི་ཙའི་ཧུ་སྟེ། དེ་བཞིན་གཤེགས་པ་རིན་པོ་ཆེ་ཆོས་ཀྱི་རྒྱལ་
པོ་ནུབ་ཕྱོགས་ཀྱི་བྱམས་པ་ཆེན་པོ་ཞི་བ་དབང་ཕྱུག་གི་སངས་རྒྱས། ཞེས་པའི་
མཚན་གསོལ། གསེར་སྲང་བརྒྱ་ལས་བརྡུངས་པའི་འཇའ་ས་དང༌། ཤེལ་གྱི་
ཕྱག་ཐམ་ཡིད་བཞིན་ནོར་བུ་ཕུལ། བླ་མ་རྣམ་གསུམ་ལ་གོའི་ཤི་ཆེན་པོའི་ལས་
ཀ་གསེར་གྱི་ཐམ་ཀ་ཤེལ་གྱི་ཐོ་ཤུ་གནང་། རྒྱ་བན་སུམ་སྟོང་ཙམ་གྱིས་ཉེས་པ་
བྱས་པའི་དོན་ལ་བཙོན་དུ་བཟུང་ནས་ཤི་བའི་ཉེན་འདུག་པ་ཞལ་ཏ་མཛད་དེ་
སྲོག་བསྐྱབས། གཞན་ཡང་སྔ་རྟིང་དུ་རྒྱལ་ཁམས་ཆེན་པོར་ཡོད་པའི་ནག་
ཅན་བཙོན་དུ་གང་ཡོད་ལ་ནན་ཆེར་ཞལ་ཏ་མཛད་པའི་དོན་དུ་སྔ་རྟིང་གསུམ་
དུ་ཡངས་པའི་ལུང་ཤེས་བྱེད་བན་བོན་ཟིན་ཤིང་སོགས་ཆོས་ལུགས་སོ་སོ་ཐམས་
ཅད་རང་རང་གི་ལུགས་ཚུལ་བཞིན་དུ་གྱིས། གནམ་མཆོད་འདི་ཐམས་ཅད་
ལ་སུས་ཀྱང་གཙེར་བ་མ་བྱེད། བྱས་ན་སོ་སོའི་རྒན་པས་ངེད་ལ་འཕྲལ་དུ་
གཏུགས་ཁྲིམས་ལུགས་ཇི་ལྟར་བྱེད་པ་ངེད་ཀྱིས་ཤེས་ཞེས་སོགས་བསྟན་པ་ཤེད་
སྐྱེད་ཀྱི་ལུང་འཇའ་ས་རྒྱལ་ཁམས་ཐམས་ཅད་དུ་གནང༌། ཕག་གྲུ་པ་ལ་དབང་
གི་ལས་ཀ་དང༌། གསེར་གྱི་ཐམ་ག་སྔོན་དུ་སོང་། གླིང་དང་གོ་འགྱོ་ལ་་
དབང་གི་ལས་ཀ་དང་ཐམ་ག་གནང་། ཟླ་བ་བཞི་པའི་ནང་དུ་དྲུང་གི་རྩེ་ལྔར་
དབྱར་བཞུགས་མཛད་དེ། དེ་ནས་གོང་མ་ཡབ་སྲས་ཀྱིས་རྒྱ་མཚོའི་འགྲམ་
བར་སྐྱེལ་མ་མཛད་དེ། སླར་བོད་དུ་བྱོན་ནོ་ཞེས་མཆོད་ཡོན་མཇལ་བའི་ཡི་གེ་
537



ན་འདི་ཙམ་ལས་བྲིས་མ་སྣང་ལ། སྤྱིར་ཐའི་ཇུ་རྒྱལ་པོ་བསོད་ནམས་བསམ་
གྱིས་མི་ཁྱབ་པ་དེས་ཏའི་ཞིང་ཆེན་པོ་མངགས་ནས་དང་པོར་བིརྦ་པ་སྤྱན་དྲངས།
དིང་ཕོན་བཟང་པོ་ཆུང་ཚད་དབུ་ཆིངས་དང་། ཤམ་ཐབས་ཆུང་ངུར་ཕུལ།
དེ་ནས་གནས་བརྟན་བཅུ་དྲུག་སྤྱན་དྲངས་ལ་དིང་ཕོན་ཆེ་བ་བླ་གོས་དང་མཐིང་
གོས་སུ་ཕུལ། ཕྱིས་རྗེ་དེ་བཞིན་གཤེགས་པ་སྤྱན་འདྲེན་པར་བཞེད་ཀྱང་སྐུ་
གཤེགས་པས་དེའི་སྲས་ཏའི་མིང་ཡུན་ལོ་ཆེན་པོས་ཡབ་ཡུམ་གྱི་ཐུགས་དགོངས་
རྫོགས་དགོས་པར་ཡང་དགོངས། ཁྱད་པར་རྒྱལ་པོ་འདི་འཇམ་དཔལ་གྱི་
སྐུའི་བཀོད་པ་ཡིན་ཡང་། ལྷག་པར་བཙུན་མོ་དམ་པ་སྒྲོལ་མའི་སྤྲུལ་པ་དེས་
དགེ་བའི་བཤེས་གཉེན་བྱ་བ་བྱས་པ་སྟེ། རྒྱལ་པོའི་བགྱི་བ་ཆེན་པོས་གཡེངས།
དམ་པའི་ཆོས་ལས་རེ་ཞིག་གཡེལ་བར་གྱུར་ཚེ། མནལ་ལམ་དུ་པོ་ཊ་ལར་སྤྱན་
རས་གཟིགས་མཇལ་དུ་འགྲོ་བར་བརྩམས་ནས་རི་ལ་འཛེགས་པས་ངལ་ཏེ་ལྡོག་
པར་འདོད་ཚེ་ཨུཏྤལ་སྔོན་པོ་ཆེ་ཞིང་མཐོ་བ་རྒྱས་པ་ཞིག་འདུག་པ་ལ་བཟང་
པོའི་སྟབས་ཀྱིས་ངལ་བསོས་ནས། སླར་ཕྱིན་པ་ན་རི་རྩེར་ཐུགས་རྗེ་ཆེན་པོ་
དང་མཇལ་བྱིན་གྱིས་བརླབས་པའི་སྣང་བ་བྱུང་། དེ་ནས་བཙུན་མོ་དམ་པ་
དེས་དམ་པའི་ཆོས་ལ་བསྐུལ། ཆོས་ཀྱི་རྗེ་སྤྱན་འདྲེན་པ་ཡང་མཉེལ་བསོས་
པས། གོང་མས་ཀྱང་ངའི་དགེ་བའི་བཤེས་གཉེན་ནི་བཙུན་མོ་འདི་ཡིན་ཞེས་
རྟག་ཏུ་བསྔགས་པ་མཛད་སྐད། གོང་མ་ཆེན་པོ་དང་མཆོད་ཡོན་མཇལ་ཕྲད་
ཀྱི་སྐབས་ནས་བརྩམས་ཏེ་གསུང་ཆོག་གནང་བ་སོགས་ཀྱི་སྐབས་ཐམས་ཅད་དུ་
ཉིན་རེ་བཞིན་ངོ་མཚར་གྱི་སྣང་བ་དུ་མ་བྱུང་བ་རྣམས། གོང་མ་ཉིད་ཀྱི་་
བཀས་ཉིན་སོ་སོའི་ལེའུ་ཚེ་བཀོད་པར་རི་མོ་མཁན་མཁས་པས་གཟུགས་བརྙན་
རི་མོར་བྲིས་ནས། རྒྱ་ཧོར་བོད་ཡུ་གུར་ཏུ་རུ་ཥ་སྟེ་ཡིག་རིགས་ང་ལྔའི་ཁ་བྱང་
བཏབ་པའི་སི་ཐང་ཡུག་དྲིལ་དུ་མ་བྱས་ཏེ། རྗེའི་དྲུང་ཉིད་དུ་ཕུལ་བ་དེང་
སང་ཕལ་ཆེར་འཐོར་ཡང་ཡུག་དྲིལ་གཅིག་སྒར་ཆེན་དུ་བཞུགས་པའི་ནང་དུ་
538



འདི་ལྟར་འབྱུང་སྟེ། ། ཏའི་མིང་རྒྱལ་པོས། གཞུའུ་ལའི་ཏའི་བའུ་ཧྭ་ཝང་
ཏའི་ཤན་ཙི་ཙའི་ཧུའོ། །ཀརྨ་པ་གདན་འདྲེན་གྱི་རྒྱལ་ཁམས་ཀྱི་བན་དེ་ཐམས་
ཅད་ཀྱི་གཙོ་བོ་མཛད་ནས་ལིང་གུ་སཱི་སྡེ་ནས། ཆོ་ག་ཆེན་པོ་མཛད། ཡབ་
ཐའི་ཛུ་རྒྱལ་པོ་ཆེན་པོ། བྱམས་པའི་ཡུམ་བཙུན་མོ། འཇིག་རྟེན་གྱི་སེམས་
ཅན་ཐམས་ཅད་འཁོར་བ་ངན་སོང་ལས་སྒྲོལ་བའི་དོན་ལ། ཡུན་ལོ་ལྔ་པ་ཟླ་
བ་གཉིས་པའི་ཚེས་ལྔའི་ཉིན་ཆོ་ ག་དབུ་བཙུགས་པ་ལ། ཞག་ དང་ པོ་ལ།
སྤྲིན་འཇའ་ཁ་དོག་སྣ་ལྔ་བལྟས་ན་མཛེས་པ། སྤྲོ་བསྡུའི་རྣམ་པ་སྣ་ཚོགས་ཡིད་
བཞིན་ནོར་བུའི་འོད་དང་འདྲ་བ་བྱུང༌། ཡང་རིང་བསྲེལ་མཆོད་རྟེན་གྱི་སྟེང་
དུ་འོད་ཟེར་འཕྲོ་བ་ཟླ་བ་ཉ་གང་བ་དང་འདྲ་ཞིང་། དྲི་མ་མེད་པ་ཅུང་ཟད་
གཡོ་བ་བྱུང༌། ཡང་གསེར་གྱི་འོད་ཟེར་རིམ་པ་གཉིས་ཤར། ཚེས་དྲུག་གི་
ཉིན། འཇའ་སྤྲིན་ ལྷུང་བཟེད་ཀྱི་རྣམ་ པ་ ལྟ་བུ་ནམ་ མཁའ་ གང་བ་བྱུང་།
ཡང་ལྷོ་ནུབ་ཕྱོགས་ཀྱི་སྤྲིན་སྟེང་དུ་གནས་བརྟན་གྱི་སྐུ་མང་པོ་བྱོན། རེ་རེ་
ལའང་འཁོར་མང་པོ་རྗེས་སུ་འབྲང་བ། ལ་ལ་ནི་ཤིན་ཏུ་གསལ་བའི་རྣམ་པ།
ལ་ལ་ནི་ཅུང་ཟད་མི་གསལ་བ་བྱུང་ནས། རེ་ཞིག་བར་མེ་ཏོག་བབ་ནས། ལ་
ལ་གད། ལ་ལ་མ་གད་པ། ཡུ་བ་རྙིང་པ་ཐམས་ཅད་ཤེལ་དཀར་པོ་འདྲ་བ།
སྟེང་འོག་ཐམས་ཅད་ལ་འཕུར་བ་བྱུང་། ཡང་དེའི་རྗེས་སུ་འཇའ་ཁ་དོག་ལྔ།
དེ་བཞིན་གཤེགས་པས་མཛད་པའི་དཀྱིལ་འཁོར་གྱི་ལྷ་ཁང་སྟེང་དུ་ཤར། དེ་
ནས་རེ་ཞིག་ཙམ་ན་སྤྲིན་གྱི་ནང་ན་གནས་བརྟན་བཅུ་ལྷག་ཙམ་ལྷུང་བཟེད་དང་
འཁར་གསིལ་བསྣམས་པ། ལ་ལ་ཞྭ་གོན་པ། ལག་ན་རྔ་ཡབ་འཛིན་ པ།
སྤྲིན་གྱི་ནང་ན་འགྲོ་འོང་མཛད་པ་བྱུང༌། ཚེས་བདུན་གྱི་ཉིན། ནམ་མཁའ་
ལ་བདུད་རྩི་ཁ་དོག་མར་དཀར་ལྟ་བུ། དྲི་ཞིམ་པ་རོ་མངར་བ་བབ། ཡང་རེ་
ཞིག་ཙམ་ན། ཁ་དོག་སྣ་ཚོགས་པའི་སྤྲིན་གྱི་ནང་དུ། གསེར་གྱི་སྡོང་པོ་ལྟ་
བུའི་ཡལ་ག་ལ་མེ་ཏོག་ཤེལ་ལྟ་བུ་འོད་ཟེར་འཕྲོ་བ་དང་བཅས་པ་ཤིན་ཏུ་གསལ་
539



བ་བྱུང་། ཚེས་བརྒྱད་ཀྱི་ཉིན། ཁ་དོག་ལྔའི་འོད་ཟེར་ལྷོ་ནུབ་ཀྱི་མཚམས་ ་
ནས་བྱང་ཤར་མཚམས་སུ་སླེབས་པ་མེ་ཏོག་ནམ་མཁའ་ལ་འཕུར་ནས་གར་བྱེད།
ཕྱོགས་ཀུན་ཏུ་བདུད་རྩི་བབ། དེ་བཞིན་གཤེགས་པ་རིན་པོ་ཆེའི་གནམ་ཁང་
སྟེང་དུ། འོད་ཟེར་ཁ་དོག་ལྔ་ཤར། བར་སྣང་ལ་སྟེང་དུ་སོང་། ཚེས་
དགུའི་ཉིན་ཡང་། ལྷའི་མེ་ཏོག་དང་། བདུད་རྩི་བབ། ཡང་ནམ་མཁའ་
བར་སྣང་ལ་བླ་བྲེས་དང་། རྒྱལ་མཚན་དང་། འཕན་ལ་སོགས་པ་དུ་མ་སྣང་
བ་ཡང་འཇའ་འོད་ཁ་དོག་སྣ་ལྔ། དེ་བཞིན་གཤེགས་པའི་གནམ་ཁང་སྟེང་
ནས། ཤར་ནས་ནམ་མཁའ་ལ་སོང་། ཚེས་བཅུའི་ཉིན། བདུད་རྩིའི་ཆར་
བབ། དྲི་ཞིམ་པ་རོ་མངར་བ། སྦྲང་རྩི་དང་འདྲ། ཡང་འོད་ཟེར་ཁ་དོག་
ལྔ་ནམ་མཁའ་ལ་ ཐད་སོར་སྟེང་དུ་སོང་། མཆོད་རྟེན་གྱི་སྟེང་དུ། རིང་
བསྲེལ་ གསུམ་ ཤར་ བ་ ལ་ ཟླ་ བའི་ འོད་ ཀྱིས་ རིན་ པོ་ ཆེ་ ལ་ འཕྲོས་ པ་ ལྟ་ བུ།
དཔེར་ན། ཉི་མའི་འོད་ཟེར་རྒྱ་མཚོའི་རླབས་ལ་འཕྲོས་པ་དང་འདྲ། འོད་
ཀྱི་གོང་བུ་དེ་གསུམ་མཆོད་རྟེན་གྱི་སྟེང་དང་འོག་ཏུ་གཡོ་ཞིང་འཁོར་བ་འོད་
ཟེར་འཕྲོ་བས་ཕྱོགས་བཅུ་ཀུན་ཏུ་ཁྱབ་ཅིང་། ཡང་དགྲ་བཅོམ་པ་དཔག་ཏུ་
མེད་པ་ནམ་མཁའ་ལ་བྱོན་པ་མི་མང་པོས་མཐོང་བའི་རྗེས་ལ། བན་དེ་བཅུ་
ལྷག་ཙམ་མགོ་ལ་འབོག་ཆར་ཁུར། ལག་ན་འཁར་གསིལ་བཟུང་ནས། སྲང་
ལ་འགྲོ་བ་མཐོང་། མི་རྣམས་ཀྱིས་དྲིས་པ། ངེད་ལིང་གུ་སཱི་སྡེ་ལ་གྲོ་ཟར་
འགྲོ་ཟེར། སྲང་གི་མིས་མཐོང་བ། སྨིན་མ་རིང་བ། དཔྲལ་བ་ཡངས་པ། །
ཤིན་ཏུ་མཛེས་པ། ཐེ་ཚོམ་སྐྱེས་ཏེ་ཅི་འདྲ་ཡིན་བརྟག་པའི་ཆེད་དུ་ཕྱི་ནས་
འབྲངས་ནས་སོང་། ལིང་གུ་སཱི་སྒོ་མོ་ཆེར་སླེབ་པ་དང་གར་སོང་མ་མཐོང་།
བཅུ་གཅིག་གི་ཉིན། སྤྲིན་འཇའ་ཁ་དོག་སྣ་ལྔ་ཤར་ཞིང་། ལྷའི་མེ་ཏོག་ཀྱང་
འཁོར་ནས་བབ། བདུད་རྩི་ཡང་བབ། ཤུག་པའི་སྡོང་པོ་ལ་གསེར་གྱི་མེ་
ཏོག་པད་མ་འདབ་སྟོང་དྲ་བར་འབྲེལ་པ། རང་བཞིན་གྱིས་ཤིན་ཏུ་མཛེས་པ།
540



དེ་བཞིན་གཤེགས་པའི་དཀྱིལ་འཁོར་གྱི་སྟེང་ནས་འོད་ཟེར་ཁ་དོག་སྣ་ལྔ་་་་
འཕྲོའོ། །
བཅུ་གཉིས་ཉིན། ལྷའི་མེ་ཏོག་ཆེ་ཆུང་དོང་ཙེ་ཙམ་ལྷ་ཁང་གི་སྟེང་ན་
ནམ་མཁའ་གང་བ་ཁྱབ་ཅིང་འཁོར་ནས་བབ། དེའི་ནུབ་མོ་ལྷའི་དབུའི་སྟེང་
ན་འོད་ཟེར་དམར་པོ་འཇའ་ལྟར་འབྲེལ་པ། ཤིན་ཏུ་གསལ་ཞིང་ཀུན་ཏུ་ཁྱབ་
པ། ཡང་འོད་ཟེར་ཁ་དོག་ལྔ། དེ་བཞིན་གཤེགས་པའི་དཀྱིལ་འཁོར་གྱི་
སྟེང་དུ་ཤར་བ། མཆོད་རྟེན་གྱི་སྟེང་ན་རིང་བསྲེལ་རྡོག་པོ་གཅིག ཉི་མ་
ཤར་བ་དང་འདྲ་བ་སྟེང་འོག་ཀུན་ ཏུ་འཕྲོ་ཞིང་། རྩྭ་ཤིང་ཐམས་ཅད་དེའི་
འོད་ཀྱིས་གསལ་བ་བྱུང༌། རེ་ཞིག་ན་ཡང་དེ་འདྲ་བ་གསལ་བ་བྱུང༌། །
བཅུ་གསུམ་གྱི་ཉིན། ཤེས་རབ་ཀྱི་འོད་ཟེར་གཉིས་བྱུང་། གཅིག་་
བང་སོ་ལ་ཟུག གཅིག་ཕོ་བྲང་ལ་ཟུག ཡང་འོད་ཀོར་སྣ་ལྔ་ཡང་དཀྱིལ་
འཁོར་གྱི་ལྷ་ཁང་ལ་འཁོར་བ། ཡང་དེ་བཞིན་གཤེགས་པ་བཞུགས་པའི་རིན་
པོ་ཆེའི་གནམ་ཁང་ལ་ཤར་བ་དང་དུས་མཉམ་དུ་མེ་ཏོག་གི་ཆར་ཡང་བབ་ཅིང་།
གོང་མའི་གཟིམ་ཐེར་ལ་བསྐོར་ནས་བབ། ཉི་མ་དྲོས་ཀ་ལ་དགེ་ལྟས་ཀྱི་ཁ་བ་
བྱུང༌། དེའི་ནུབ་མོ་རིན་པོ་ཆེའི་འོད་མཆོད་རྟེན་གྱི་ཁང་པའི་སྟེང་དུ་འཕྲོས་
པའི་འོད་ཀྱི་ནང་ན་མཆོད་རྟེན་གྱི་གཟུགས་ཤིན་ཏུ་གསལ་བ་ཞིག་བྱུང་། བནྡེ་
རྐང་རྗེན་པ། སྐྱེ་གཟུགས་གཞན་དང་མི་འདྲ་བ། བོན་པོ་ཧྲུལ་པོ་གོན་པ།
ལག་པ་གཡོན་པས་བེན་པོའི་ཐུ་བ་བཟུང་བ། གཡས་པས་ལྷམ་བཟུང་བ།
འགྲོ་ན་འཕུར་བ་དང་འདྲ། ཅི་འདྲ་ཡིན་བརྟག་པའི་ཆེད་དུ་ཕྱི་བཞིན་་་་་
འབྲངས་ནས་བལྟས་ཀྱང་ལྷ་ཁང་གི་མདུན་དུ་སླེབ་པ་དང་། གར་སོང་མ་ཤེས་
གར་བཙལ་ཀྱང་མ་རྙེད། རེ་ཞིག་ཙམ་ལ་སྤྲིན་གྱི་ནང་ན་བཞུགས་པ་མཐོང་།
བཅུ་བཞིའི་ཉིན། ཁྱུང་སྔོན་པོ་དང་། བས་ཧོ་འོ་ནམ་མཁའ་ལ་་་་
འཕུར་ནས་འཁོར་གྱིན་གར་བྱེད། ཁ་དོག་སྣ་ལྔའི་སྤྲིན་འཇའ་ཉི་མ་ལ་བསྐོར་
541



བ། རེ་ཞིག་ཙམ་ན། ཡང་སྤྲིན་འཇའ་གྱེས་ཤིང་འཁོར་ གྱིན་ལྷ་ཁང་ལ་་་
བསྐོར་བ། སྤྲུལ་པ་མི་གཅིག་པ། ཡང་འོད་ཀོར། དེ་བཞིན་གཤེགས་པའི་
རིན་པོ་ཆེའི་གནམ་ཁང་ལ་བསྐོར་བ། ཡང་རེ་ཞིག་ཙམ་ན། གསེར་གྱི་འོད་
ཟེར་ཞིག་ཤར་ནས་ཐད་སོར་ནམ་མཁའ་ལ་སོང་། ཡང་འོད་ཟེར་དམར་པོ་
ཞིག་འཕྲོས་ནས་ཡུན་རིང་བར་ལ་མ་ཡལ། དེའི་ནུབ་མོ་ཡང་འོད་ཟེར་ཁ་དོག་
སྣ་ལྔའི་ནང་ན་དཀྱིལ་འཁོར་གྱི་རྣམ་པ་ཤར། ཡང་བྱང་ཆུབ་སེམས་དཔའི་
གཟུགས་བརྙན་བཅུ་ལྷག་ཙམ་ཤར་ནུབ་ལ་འགྲོ་འོང་བྱེད་པ་མཐོང་། འཕན་
ཤིང་བཞིའི་རྩེ་ལ་གསེར་གྱི་འོད་ཤར། །
བཅོ་ལྔའི་ཉིན། ཁ་དོག་སྣ་ལྔའི་འོད་ཟེར་དེ་བཞིན་གཤེགས་པའི་ལྷ་
ཁང་སྟེང་དུ་ ཤར། ཡང་དེ་བཞིན་གཤེགས་པ་བཞུགས་པའི་རིན་པོ་ཆེའི་
གནམ་ཁང་སྟེང་དུ་ཡང་ཤར། རེ་ཞིག་ཙམ་ན། མེ་ཏོག་པདྨ་བཞིན་དུ་དུམ་
བུ་དུམ་བུ་ཤིན་ཏུ་གསལ་བ་བྱུང༌། ཡུན་རིང་ཞིག་ལོན་པ་དང་། ཡང་འོད་
ཟེར་སྣ་ལྔ་འགྱུར་ཞིང་ ཤར་ཡང་། བཀྲ་ཤིས་ཀྱི་སྤྲིན་གྱི་ནང་དུ་དྲང་སྲོང་་་
གསེར་མདོག་ཅན་ཞིག་ཀྱང་། བས་ཧོ་འོ་ནམ་མཁའ་ལ་འཕུར་ཞིང་འཁོར་
ནས་གར་བྱེད། རེ་ཞིག་ཙམ་ན། དེ་བཞིན་གཤེགས་པའི་རིན་པོ་ཆེའི་་་
གནམ་ཁང་སྟེང་ན། འོད་ཟེར་དཀར་པོ་ཞིག་ཤར་ནས། ཤར་ཕྱོགས་སུ་
སོང་། དེའི་ནུབ་མོ་མཆོད་རྟེན་དང་ལྷ་ཁང་སྟེང་དུ། རྒྱལ་ཆེན་གྱི་ཁང་པའི་
སྟེང་དུ་ཐམས་ཅད་ལ་འཇའ་འོད་ཤར།. ཡང་འོད་ཀོར་གཉིས་གཅིག་ལ་་་
གཅིག་འཕྲོས་པ་བྱུང་། །
བཅུ་དྲུག་གི་ཉིན། མཆོད་རྟེན་གྱི་ལྷ་ཁང་དང་། དེ་བཞིན་གཤེགས་
པ་བཞུགས་པའི་རིན་པོ་ཆེའི་གནམ་ཁང་དང་གཉིས་ཀྱི་སྟེང་དུ་འོད་ཟེར་ཁ་དོག་
སྣ་ལྔ་ཤར། ཡང་སྤྲིན་འཇའ་ཤར། ལྷའི་མེ་ཏོག་ནམ་མཁའ་གང་བ་བབ།
བང་སོ་དང་ཕོ་བྲང་ནང་གང་བ་བབ།
542



བཅུ་བདུན་གྱི་ཉིན། རིན་པོ་ཆེའི་མཆོད་རྟེན་གྱི་སྟེང་དུ་འོད་ཟེར་ཁ་
དོག་སྣ་ལྔ་དཔག་མེད་འཕྲོས་ནས། དཀྱིལ་འཁོར་གྱི་ལྷ་ཁང་སྟེང་ཚུན་ཆད་དུ་
ཁྱབ་པར་བྱུང༌། དེའི་ནུབ་མོ་འཕན་ཤིང་གི་སྟེང་དུ་མི་གཉིས་ལངས་པ་མཐོང་
བའི་རྗེས་ལ་ཡང་། ལྷོ་ནུབ་ན། བཀྲ་ཤིས་པའི་སྤྲིན་འཇའ་མང་པོ་བྱུང་བའི་
སྟེང་ན། བནྡེ་གཉིས་ལངས་ཏེ། གུས་པས་ཐལ་མོ་སྦྱར་བ་མཐོང་། ཡང་
སྤྲིན་ཆུང་བ་ཞིག་གི་སྟེང་ན། བནྡེ་ཞིག་ཐལ་མོ་སྦྱར་ནས་གཉིས་པོའི་རྗེས་སུ་
སོང་བ་མཐོང༌། ཐམས་ཅད་ལྷ་ཁང་གི་ཕྱོགས་སུ་འོངས་ཏེ། མར་བབ་ནས་
ཕྱིར་ཡར་སོང་། སྐད་ཅིག་ལ་མ་མཐོང་། ཡང་ལྷོ་ནུབ་ཀྱི་མཚམས་སུ་འོད་
ཟེར་ཁ་དོག་སྣ་ལྔ་གསུམ་བྱུང་ནས་དཀྱིལ་འཁོར་གྱི་ལྷ་ཁང་གི་སྟེང་དུ་བྱང་ཤར་
ནས་སོང་། ཡང་འོད་ཟེར་དཀར་པོ་ཞིག་ཤར་གྱི་ཐད་སོར་ཤར། དེ་བཞིན་
གཤེགས་པ་བཞུགས་པའི་རིན་པོ་ཆེའི་གནམ་ཁང་གི་སྟེང་དུ། ཡང་འོད་ཟེར་
ཁ་དོག་སྣ་ལྔ་ཤར། །
བཅོ་བརྒྱད་ཆོ་ག་རྫོགས་པའི་ཉིན། ཁྱུང་སྔོན་པོ། བས་ཧོ་འོ་ཚན་པ་
ཚན་པ་འཕུར་ནས་གར་བྱེད་པ་དང་། མེ་ཏོག་གི་ཆར་བབ་པ་བྱུང༌། ཕྱོགས་
ཐམས་ཅད་ནས། སྤྲིན་འཇའ་ཁ་དོག་སྣ་ཚོགས་པ། དགེ་ལྟས་ཀྱི་རྟེན་
འབྲེལ་མང་པོ་མུ་ཏིག་གི་རྡོག་པོ་ལྟ་བུའི་བདུད་རྩི་མང་པོ་བབ། རྟེན་འབྲེལ་
བཟང་པོའི་རླུང་། འཇིག་རྟེན་པའི་ལྷ་དཔག་མེད་འཚོགས་པ་མང་པོ་མཐོང་
བ་རྣམས་བྱུང༌། སྤྲིན་འཇའ་འབྲུག་འདྲ་བ། ཁྱུང་འདྲ་བ། སེང་གེ་འདྲ་
བ། གླང་པོ་ཆེ་འདྲ་བ། རིན་པོ་ཆེ་མཆོད་རྟེན་འདྲ་བ། དེའི་ནུབ་མོ་སྒོའི་
ཕྱི་ལོགས་ན་ཡོད་པའི་འཕན་ཤིང་རིང་པོའི་སྟེང་ན། ལྷའི་མར་མེ་གཉིས་ཤིན་
ཏུ་དམར་བ། འོད་གཞན་དང་མི་འདྲ་བ་ཕྱོགས་བཅུར་གསལ་བའི་ནང་ན།
སེང་གེ་ཆེན་པོར་གྱུར། ལྷའི་རོལ་མོ་སྒྲ་སྙན་སྣ་ཚོགས་པ་ཁང་པ་དང་དཀྱིལ་
འཁོར་གྱི་ས་གཞི་གཡོ་བ་ཙམ་བྱུང་། དཀྱིལ་འཁོར་གྱི་ཁང་པའི་ནང་དུ་ཡོད་
543



པ་རྣམས་ཀྱིས་ཉན་པས་སྒྲ་དེ་ཡང་ནམ་མཁའ་ལ་ཡོད་པ་ཚོར། བར་སྣང་ལ་
ཡུན་རིང་དུ་བྱུང་བ་སོགས། ཡུན་རིང་པོ་མ་ལོན་པར། དཀྱིལ་འཁོར་་་་
ཐམས་ཅད་གསེར་གྱི་ཞིང་ཁམས་སུ་འགྱུར་རོ། །
ཟླ་བ་གསུམ་པའི་ཚེས་གསུམ་གྱི་ཉིན། བསྟོད་ཅིང་མཚན་གསོལ་བ།
གཞུའུ་ལའི་ཏའི་བའུ་ཧུ་ཝང་ཟེ་ཐེན་ཏའི་ཤན་ཙི་ཙའི་ཧུའོ། ། དེའི་ཉིན་པར་
འཇིག་རྟེན་གྱི་བརྗེ་ཁྲི་ཚོ་གཉིས་ལྷག་ཙམ་ལ་དྲོ་དྲངས། ལིང་གུ་སྡེ་ནས་འཇའ་
འོད་ ཟེར་ ཁ་ དོག་ སྣ་ ལྔ་ ནུབ་ ཕྱོགས་ སུ་བྱུང་ནས། ཤར་ ཕྱོགས་ སུ་ སླེབས།
འོད་ཟེར་ཟམ་པ་དང་འདྲ། རིང་བ་གནམ་དང་འདྲ། ཡང་ཁ་དོག་ལྔའི་
སྤྲིན་འཇའ་ཤར། འོད་རབ་ཏུ་གསལ་བ་སྤྲུལ་པ་རིགས་མི་འདྲ་བ་འགུལ་བ་
ལྷའི་མེ་ཏོག་ རིམ་ པར་བབ། ཡང་སྤྲིན་དམར་གྱི་འཇའ་འོད་མཆོད་རྟེན་
བཀབ། དེ་བཞིན་གཤེགས་པའི་རིན་པོ་ཆེའི་གནམ་ཁང་བཀབ། གནམ་
ཁང་གི་སྟེང་ན་འོད་ཟེར་ཁ་དོག་སྣ་ལྔ་རིམ་པ་གསུམ་ཤར་ཞིང་གཞུག་ན་འོད་
ཟེར་དཀར་པོ་ཞིག་ཤར། གསེར་གྱི་འོད་རིམ་པ་གསུམ་ཤར། །
ཚེས་བཞིའི་ཉིན། དེ་བཞིན་གཤེགས་པ་ཕོ་བྲང་ན་བྱོན་ནས། སྐྱེལ་
རིན་ལ་དེའི་ཉིན་པར། འཇའ་འོད་སྔོན་པོ་དཀར་པོ་རིམ་པ་ལྔ་ཤར། ཡང་
འོད་ཟེར་ཁ་དོག་ལྔ་དེ་བཞིན་གཤེགས་པའི་གནམ་ཁང་གཡོགས། རིན་པོ་
ཆེའི་གནམ་ཁང་སྟེང་ན། འོད་ཟེར་དཀར་པོ་གཉིས་ཤར། ཡང་འོད་ཟེར་
ཁ་དོག་ལྔ། མཆོད་རྟེན་གྱི་ལྷ་ཁང་ལ་འཕྲོས། ཡང་བས་ཧོའོ་གཉིས་སྟེང་ན་
འཕུར་གྱིན་གར་བྱེད།
ཚེས་ལྔའི་ཉིན། གོང་མའི་རྒྱལ་བཅས་ལིང་གུ་སྡེ་ལ་དྲོ་འདྲེན་པ་འགྲོ་བ་
དང༌། དེའི་ཉིན་པར་འོད་ཟེར་སྣ་ལྔ་ཤར། ཡང་སྤྲིན་འཇའ་ཁ་དོག་སྣ་ལྔའི་
འོད་ཟེར་ཤར། གསེར་གྱི་འོད་ཟེར་ཤར། ཉི་མའི་འོག་ན་འཕྲོས་པ་ཤིན་ཏུ་
གསལ་བ། དེ་བཞིན་གཤེགས་པའི་རིན་པོ་ཆེའི་གནམ་ཁང་སྟེང་ན་འོད་ཟེར་
544



ལྔ་ ཤར། ཡང་གསེར་གྱི་འོད་ཤར། དེའི་ནུབ་མོ་འོད་ཟེར་དམར་པོ་ལྷོ་་
ཕྱོགས་སུ་ཤར། ལྷ་ཁང་ལ་འཕྲོས་པ་ཤིན་ཏུ་གསལ་བ་བྱུང་ངོ༌། །
བཅུ་གསུམ་གྱི་ཉིན། དེ་བཞིན་གཤེགས་པ། རི་བོ་རྩེ་ལྔ་ལ་འཇམ་
དབྱངས་ཀྱི་གནས་བསྐོར་བ་འབྱོན་པའི་ཉིན། ལིང་གུ་སྡེ་ནས་བཞེངས་པའི་
དུས་ སུ་འོད་ཟེར་སྣ་ལྔ། ནུབ་བྱང་ནས་ ཤར། ཡང་འོད་ཟེར་དམར་པོ།
དེ་བཞིན་གཤེགས་པའི་རིན་པོ་ཆེའི་གནམ་ཁང་སྟེང་དུ་ཤར། མཆོད་རྟེན་གྱི་
རྩེ་མོ་ན་གསེར་གྱི་ཁ་དོག་ལྟ་བུ་འོད་ཟེར་ཞིག་ཤར་བ། ཡང་ལྷ་ཁང་སྟེང་དུ་
འོད་ཟེར་ཁ་དོག་སྣ་ལྔ་རིམ་པ་གསུམ་ཤར། །
བཅོ་ལྔའི་ཉིན། བནྡེ་ཐམས་ཅད་བཀའ་འགྱུར་གྱི་ཆོས་འདོན་པ། དེ་
བཞིན་གཤེགས་པ་ལ་སྨོན་ལམ་འདེབས་པ་དང་། དེའི་ཉིན་སྤྲིན་འཇའ་ཁ་
དོག་ལྔ་ཤར། ཡང་ནམ་མཁའ་གང་བ་མེ་ཏོག་བབ། ཡང་བས་ཧོ་བོ་གཉིས་
ནམ་མཁའ་ལ་འཕུར་གྱིན་གར་བྱེད་པ། རིན་པོ་ཆེའི་འོད་ཟེར་ཁ་དོག་སྣ་
ཚོགས་ཤར། དེའི་ནུབ་མོ་བར་སྣང་ན་རོལ་མོའི་སྒྲ་ཕར་འཕྲོས་ཚུར་འཕྲོས་
བྱུང་ནས་ཡུན་རིང་པོར་ལོན་པ་དང་མེད་པར་གྱུར། །
བཅུ་དྲུག་གི་ཉིན། ནུབ་ཕྱོགས་ཀྱི་མཆོད་ཁང་ནང་ན་མཆོད་རྟེན་གྱི་
གཟུགས་བརྙན་ཆེ་ཆུང་གཉིས་ཤར། ཆེ་བ་ལ་ཐོག་རིམ་པ་ལྔ། གན་ཇི་རའི་
རྩེ་མོའི་བར་ལ་འདོམ་པ་དོ། ཆག་ཤིང་གང་། མཆོད་རྟེན་གཟུགས་བརྙན་
ཆུང་བ་ལ་ཐོག་རིམ་པ་ལྔ། མཐོ་བ་ལ་གདན་མ་དང་། རྩེ་མོ་ཏོག་གི་བར་དུ།
ཆག་ཤིང་ལྔ་ལྷག་ཙམ་ཡོད་པ་འོད་ཟེར་རབ་ཏུ་གསལ་བ་གསེར་གྱི་འོད་ཟེར་
འགུལ་ཞིང་གཡོ་བ། ཟོ་ལུའི་སྤོས་ཀྱི་ སྡོང་པོ་ཐོག་ལ་བདུད་རྩི་ ཕབས་པས།
འོད་ཟེར་ཐམས་ཅད་ལ་འཕྲོས།།
བཅུ་བདུན་ གྱི་ ཉིན། འོད་ ཟེར་ ཁ་ དོག་ སྣ་ ལྔ་ རིམ་ པ་ བརྒྱད་ ཤར།
ཡང་སྔོན་པོ། དཀར་པོ། དམར་པོ། འོད་ཟེར་ཞིག་ཤར། བྱང་ཤར་
545



ནས་བྱུང་། ཡང་འོད་ཟེར་སེར་པོ་མཆོད་རྟེན་གྱི་ལྷ་ཁང་ལ་འཕྲོས། དེ་
བཞིན་གཤེགས་པའི་རིན་པོ་ཆེའི་གནམ་ཁང་ཐོག་ཏུ་འཇའ་ཁ་དོག་སྣ་ལྔ་་་་
ཤར། །
བཅོ་བརྒྱད་ཀྱི་ཉིན། འོད་ཟེར་སྔོན་པོ། ལྷོ་ནུབ་ནས་ཤར། གསེར་
གྱི་ འོད་ ཟེར། དེ་ བཞིན་ གཤེགས་ པའི་ རིན་ པོ་ ཆེའི་ གནམ་ ཁང་ ལ་ ཤར།།
ཡང་གསེར་ལྟ་བུ། འཇའ་འོད་དང་སྤྲིན་འཇའ་ཤར། ཞེས་འབྱུང་བའི་བས་
ཧོའོ་ནི་བྱ་ཁྲུང་ཁྲུང་ཡིན་ཞིང༌། ཁྱུང་ཟེར་བ་རྣམས་ནི་རྒྱ་སྐད་སྤོ་ཧུང་སྟེ་བྱ་ཚེ་
རིང་གི་མིང་ཡིན་ནོ། །རིན་པོ་ཆེའི་མཆོད་རྟེན་ཞེས་པ་དང་། མཆོད་རྟེན་
གྱི་ལྷ་ཁང་ཞེས་པ་ནི་དཀྱིལ་འཁོར་སྒྲུབ་མཆོད་མཛད་པའི་གནས་ཀྱི་ཁང་པ་
མཆོད་རྟེན་ལྟ་བུའི་བང་རིམ་ཐོག་བརྩེགས་མང་པོ་ཅན་ནོ། ། ཆོས་ཀྱི་རྗེ་ཕོ་
བྲང་ནས་ཐེགས་ཏེ་རྩེ་ལྔར་བཞུགས་དུས་ཉིན་རེ་ཞིང་མཆོད་རྟེན་གྱི་གྲིབ་མ་ལ་
འཇའ་འོད་འཁྲུགས་ཤིང༌། འཇའ་འོད་ལས་སྐུ་གཟུགས་ཀྱི་རྣམ་པ་སོགས་ངོ་
མཚར་མང་དུ་བྱུང་བ་རྣམས། གོང་མའི་ལུང་གིས་ཞུ་ཡིག་འཕྲལ་འཕྲལ་དུ་
ཕུལ་ཏེ། འདི་ཁོ་ནའི་ལུང་ཡང་བཅུ་ལྷག་ཞིག་སྣང་བ་སོ་སོ་ནས་ངོ་མཚར་
བརྗོད་ཀྱིས་མི་ལང་བར་འདུག དེ་སྐབས་ཤིག་གོང་མས་དེ་བཞིན་གཤེགས་
པའི་སྐུ་མཐོ་གང་ཙམ་པ་ཉི་མ་ལྟར་འབར་བ་གཟིགས། ཟླ་བ་ཕྱི་མའི་ཚེས་
དེའི་ཉིན་སྟོན་པའི་ཚེམས་མཆེ་བ་རྒྱ་གར་གྱི་ཡུལ་གྲུ་ཆུང་ངུ་ཞིག་ན་བཞུགས་པ་
དེ་གོང་མའི་ཕྱག་ཏུ་བྱུང་བས། ཆོས་རྗེ་རིན་པོ་ཆེའི་ཐུགས་རྗེར་མཁྱེན་ཏེ་
གསེར་གར་བླུགས་ཀྱི་སྟོན་པའི་སྐུ་ཇི་ལྟར་གཟིགས་པ་དེ་ཙམ་པ་བྱས་ནས། རྒྱུ་
མཚན་དེ་དག་གི་ཞུ་བའི་ལུང་དང་བཅས་ཏེ་ཕྱག་ཏུ་ཕུལ། སྤྱིར་གོང་མ་ཉིད་
ཀྱི་དགོངས་པས་དམག་གི་སྒོ་ནས་ཧོར་དུས་ལྟར་བོད་ཁྲིམས་ཞབས་སུ་འཛུགས།
ས་ཧོར་ལྟར་མཆོད་ཡོན་སྲིད་གཅིག་པས་རྒྱལ་ཁམས་གནོན་པར་དགོངས་ཀྱང༌།
ཆོས་ རྗེ་ རིན་ པོ་ ཆེས་ ཆོས་ བཞིན་ དུ་ བསྟན་ པས་ རྒྱ་ དམག་ མཛད་ མ་ བདེ།
546



མཐར་གོང་མས་བོད་ཡུལ་དེ་ན་ཆོས་བརྒྱུད་མི་གཅིག་པ་སྣ་ཚོགས་པ་ཡོད་པར་
འདུག་པས་དེ་རྣམས་རྩོད་པ་འོང་། དམག་དངོས་བཏང་ན་ཆོས་ཀྱི་རྗེ་མི་
མཉེས་པར་འདུག་པས། གསེར་ཐོག་གི་གྱོ་མོག་ཆུར་ལུས་པ་རྣམས་སྐྱེལ་བ་
དང་སྦྲུག་པའི་རྟ་པ་ཐོར་ཙམ་ཞིག་གཏོང་། དེ་ཚོས་རྟའི་སྔ་ཤ་ལ་གྱོ་མོ་རེ་ཁྱེར་
བས་བདེ་བར་འདྲོངས་འགྲོ། ཆོས་བརྒྱུད་ཐམས་ཅད་ཁྱེད་རང་གི་ལུགས་སུ་
འདྲིལ། ལོ་ལོ་བཞིན་མདོ་ཁམས་རྣམས་རབ་སྒང་དང་དབུས་གཙང་རྣམས་
ཆོས་འཁོར་ཆེན་པོ་བསྐོར་བ་བྱེད་པས་གནང་བ་ཞུ་ཞུས་ཀྱང༌། ཆོས་རྒྱུད་
གཅིག་ཁོ་ནས་སེམས་ཅན་མི་ཐུལ་སོ་སོའི་མོས་པ་བཞིན་སངས་རྒྱས་ཀྱི་ཐུགས་རྗེ་
འཇུག་པ་ཡིན། སོ་སོ་རང་རང་གི་ལུགས་ཀྱི་ཆོས་ཚུལ་བཞིན་དུ་བྱས་ན་དེས་
ཆོག་པ་ཡིན་གསུང་ནས་མ་གནང་། ཕྱིས་ཀྱང་གོང་མའི་གསེར་ཡིག་པ་བོད་དུ་
ཡོང་བ་འབྲི་གུང་གི་རྒྱབ་སེ་རུ་རོང་དུ་བཅོམ་པ་དང་བོད་ནས་སྙན་ཕྲ་ཞུ་མི་ཡང་
དུ་མ་བྱུང་ནས། རྒྱ་དམག་ཡོང་ལ་ཁད་བྱུང་བའི་ཚེ་ ཕག་མོ་གྲུ་པའི་དབང་
གྲགས་པ་རྒྱལ་མཚན་གྱིས་ཆོས་ཀྱི་རྗེའི་དྲུང་དུ་མགོན་མེད་སྐྱབས་མེད་ཀྱི་སྨྲེ་
སྔགས་མགོ་འབུལ་ལུས་འབུལ་གྱི་ཞུ་ཡིག་སུམ་སྦྲེང་དངོས་སུ་མཐོང་། དེ་དག་
གི་ཚེའང་ཐུགས་བྱམས་པ་ཆེན་པོས་ནི་ཁྱབ། ཁེ་གྲགས་དང་དབང་ཆེ་འདོད་
པའི་རྣམ་པར་རྟོག་པ་ནི་མི་མངའ། ཐམས་ ཅད་ལ་ཕན་བདེ་འབའ་ཞིག་
དགོངས་པས་བཀའ་རིན་པོ་ཆེ་ཡང་ཡང་དུ་བསྩལ་བས། རྒྱལ་པོ་ཆེན་པོ་དེས་
ཀྱང་བླ་མའི་གསུང་གི་ཅོད་པན་སྤྱི་བོའི་གཙུག་ཏུ་བཀོད་པས་རྒྱ་རྣམས་ཕྱི་མའི་
སྡུག་བསྔལ་ལས་བསྐྱབས། བོད་རྣམས་ཚེ་འདིའི་སྡུག་བསྔལ་ལས་བསྐྱབས།
མདོར་ན་བོད་ཡུལ་རྒྱ་དམག་གི་འཇིགས་པ་ལས་བསྐྱབས་པའི་བཀའ་དྲིན་་་་
གཞལ་དུ་མེད་ཀྱང་། བོད་ཡུལ་དུ་བཀའ་དྲིན་དུ་གོ་བ་ནི་སུ་ཡང་མི་སྣང་ཞིང་
ཅུང་ཟད་བདེ་བར་བསྡད་ཆོག་པ་འདི་རང་རང་གི་ཕོ་རྒོད་དུ་རློམ་མོད། འདི་
འདྲ་བ་ཁོ་ན་ལས་རྒྱུ་འབྲས་མི་ཤེས་པ་འདི་དག་སྙིང་རྗེའི་གནས་ཁོ་ནའོ། །
547



དེས་ན་མཁན་ཆེན་བསོད་ནམས་བཟང་པོས། །དེ་ཉིད་ཕྱི་མར་སྐྱེ་འགྲོ་དཔག་
མེད་ ཀྱི། །འཇིགས་ སྐྱོབ་ དགེ་ ལེགས་ འགྲུབ་ པའི་ དུས་ མཁྱེན་ ནས། །
བསམས་བཞིན་སྐྱེ་བ་བཞེས་པའི་ཀརྨ་པ། །དེ་བཞིན་གཤེགས་པའི་ཞབས་ལ་
གུས་ཕྱག་འཚལ། །ཞེས་གསུངས་པ་ཡིན་ཞིང་། དྲུང་རོལ་པའི་རྡོ་རྗེས་རི་
འདིའི་རྩེར་དགེ་སློང་གཙང་མ་ཞིག་གི་གདུང་སྦྱོང་ན་བོད་ལ་རྒྱ་དམག་གི་་་་
འཇིགས་པ་མི་འབྱུང་ཞེས་རྟེན་འབྲེལ་གྱི་གནད་ཀྱིས་ཀྱང་བྱིན་གྱིས་བརླབས་ཏེ།
སྐུ་སྐྱེ་བ་ཕྱི་མར་དངོས་སུ་ཟློག་པ་ཡིན་ནོ། །དེ་ལྟར་བོད་ཡུལ་བ་འཇིགས་པ་
ལས་བསྐྱབས་པར་མ་ཟད་དྲུང་འདིའི་བཀའ་དྲིན་ལས། ཕག་མོ་གྲུ་པ་ལ་ཆེན་
ཧ་ཝང་བོད་སྲང་ཏུ་སྤྲུལ་པ་སྤེལ་བའི་རྒྱལ་བུ་ཞེས་བྱ་བའི་ལུང་ལས་ཀ་འབྲི་གུང་
པ་ཆེན་ཀྱའུ་ལུང་བསྟན་པ་སྤེལ་བའི་རྒྱལ་བུ་གཙང་སྟག་ཚང་པ་ཧུ་ཀྱའུ་ཝང་
བསྟན་པ་སྐྱོང་བའི་རྒྱལ་བུ། གླིང་ཚང་པ་ཚན་ཤན་ཝང་དགེ་ལ་རྟོན་པའི་རྒྱལ་
བུ། གོ་འཇོ་ཧུ་ཀུའུ་ཝང་བསྟན་པ་སྲུང་བའི་རྒྱལ་བུ། ཞེས་སོགས་ཀྱི་ལུང་
ལས་ཀ་དུ་མ་གནང་སྟེ་བོད་ཡུལ་བདེ་བར་མཛད་དོ། །སྤྱིར་མཆོག་གསུམ་ག་
སྔོན་དྲངས་པ་ནི། ཡབ་སྲས་འདིའི་དུས་སུ་སྣང་བ་ལ་གནས་བརྟན་བཅུ་དྲུག་
ནི་སྔོན་ཡང་བྱོན་པ་དང༌། བིརྦ་པ་ཕྱིས་ཡེ་དབང་གི་དུས་སུའང་བྱོན་སྣང་
ངོ༌། །རི་བོ་རྩེ་ལྔའི་ཀར་སྡེར་བཞུགས་ཚེ། རྩེ་ལྔའི་རི་རེ་རེ་ལ་འཇམ་དཔལ་
སྐུ་མདོག་ཕྱག་མཚན་ཐ་དད་རེ་རེ་གཟིགས་ཤིང་དམ་པའི་ཆོས་ཀྱི་འགྲོ་བ་ཡུན་
རིང་དུ་མཛད། དངོས་གྲུབ་ཀྱི་ཆུ་མིག་ཆེར་འཕེལ་ཞིང་སར་པ་དུ་མ་བརྡོལ།
རིན་པོ་ཆེ་དམར་པོའི་རིགས་ཤིག་ཀྱང་གསར་དུ་བརྡོལ་བ་བྱུང༌། །
ལྔ། སླར་བོད་དུ་བྱོན་ནས་འགྲོ་དོན་
མཛད་པའི་ཚུལ།
དེ་ནས་བོད་དུ་འབྱོན་དགོས་ཚུལ་གསུངས་པས་རྒྱལ་པོ་ཆེན་པོས་ལར་
548



འདིར་བྱོན་པ་སྐུ་དྲིན་ཆེ་སྟེ། ཡུན་རིང་མ་སོང་ཞབས་ཏོག་ཀྱང་ཆེ་བར་མ་
ཐེངས། སྤྱིར་བླ་མ་ལ་རྟག་ཏུ་འགྲོགས་ཀྱང་གསུང་མ་སྒྲུབ་ན་བྱིན་རླབས་མི་
འབྱུང་བཀའ་བཞིན་བསྒྲུབ་ན་བྱིན་རླབས་ལ་ཉེ་རིང་མེད་པ་ནི་ངས་གོ་བ་ཡིན།
ཧོར་གྱི་དུས་ན་ནི་རྒྱལ་པོས་དབང་ཆེ་བྱེད་པར་འདུག ཁྱེད་ངེད་ཀྱི་བླ་མ་ཡིན་
པས་ད་ཁྱེད་དབང་ཆེ་བ་ཡིན་པས་རེ་ཞིག་འབྱོན་ལ་ནམ་གདན་འདྲེན་པའི་ཚེ་
འབྱོན་པའི་ཞལ་བཞེས་མཛད་དགོས་ཞེས་གསོལ། དེ་ལྟར་རྒྱ་ནག་ཧོར་ཡུ་
གུར་མི་ཉག་སོགས་ཀྱི་སྐྱེ་བོ་མཐའ་ཡས་པའི་དོན་མཛད་ནས། རིམ་གྱིས་ཀན་
ཅིའུ་ལ་ལམ་བྱས་ཏེ་ཀརྨ་ལ་བརྒྱུད་དེ་འདན་ནས་གདན་ས་ཆེན་པོ་ཀརྨར་གླང་
ལོའི་སྨད་སྟོན་གྱི་དུས་སུ་ཕེབས། དེ་ནས་ངོམས། ལྷ་སྟེང་། མདོ་གམ་
རྣམས་ཞབས་ཀྱིས་བཅགས། དེའི་སོས་ཀ་བསྟན་བཅོས་འགྱུར་རོ་འཚལ་རིན་
པོ་ཆེ་ལས་བཞེངས། དེ་སྐོར་གྱི་དགེ་འདུན་རྣམས་ལ་ཆོས་ཀྱི་འཁོར་ལོ་རྒྱ་ཆེན་
པོ་བསྐོར་བར་མཛད། ཟླ་སྟོད་སྨད། ཆོམ་ལ་ཁ། སྨར་ཁམས་ཡན་ཕལ་
ཆེར་གྱིས་དེ་སྐོར་དུ་མཇལ་ཞིང་། ཁྱད་པར་གོ་འཇོ་བདག་པོ་ ལྷ་སྡེ་དང་་་་
བཅས་པ་རྒྱའི་ཏའི་ཞིང་རྣམས་དང་བཅས་པས་གཡུ་གཤིས་སུ་མཇལ། སྐྱ་
སེར་ཐམས་ཅད་ཆོས་ཀྱིས་ཚིམ་པར་མཛད།
ལྕགས་མོ་ཡོས་ལོའི་དགུན་ཟླ་དང་པོ་ཙམ་ལ་གདན་ས་ཆེན་པོ་ཀརྨ་ནས་
བཏེག་སྟེ་བྱང་ལམ་བརྒྱུད། སོག་དང་རེ་རྒྱབ་ཏུ་སོས་ཀའི་བར་བཞུགས་ནས།
དབྱར་བྱང་ཕྱོགས་སུ་ཀོང་དགོན་དང་། གནམ་མཚོའི་བཀྲ་ཤིས་དོ་ལ་བྱོན།
དེ་དག་ཏུ་སྐྱེ་བོ་མཐའ་ཡས་པ་མངོན་མཐོ་དང་ངེས་ལེགས་ལ་སྦྱར། འབྲེལ་
ཚད་ དོན་ ལྡན་ དུ་ མཛད་ ནས་ བོད་ ཆུང༌ ངུའི་ ཕྱོགས་ ལ་ ཆིབས་ ཁ་ བསྒྱུར།།
འདམ་ཅོག་ཙེ་ལར་ཕེབས་ཚེ། དཔལ་ལྡན་ས་སྐྱ་པའི་ཞལ་ངོ༌། འབྲི་གདན་
སྟག་གསུམ་སོགས་རྒྱ་ནག་གི་མངའ་ཐང་ལ་ལྟོས་ན་དབུས་གཙང་ལྷོ་བྱང་ཀུན་
བསྡོམས་ཀྱང་རྒྱའི་མི་དཔོན་ཆུང་ངུའི་ཆུང་ངུ་གཅིག་གི་འབྱོར་པ་ལ་མི་དོ་བར་
549



སྣང་མོད། འོན་ཀྱང་སངས་རྒྱས་ཀྱི་བསྟན་པས་ཆེ་བའི་ཕྱིར་བོད་ཡུལ་སོ་སོ་ན་
ལུགས་གཉིས་ཀྱི་བདག་པོ་བསམ་གྱིས་མི་ཁྱབ་པར་བཀུར་ཞིང་བསྙེམས་པ་
རྣམས་ཀྱིས་ཇ་འདྲེན་འབུལ་ནོད་སྡུན་བསུ་དང༌། རྗེ་ཙོང་ཁ་པ་ཆེན་པོས་ཇོ་
བོའི་ཐུགས་དམ་རྭ་སྒྲེང་གི་རྟེན་ཁྱད་པར་ཅན་མེ་རྡུགས་མ་རྒྱལ་བ་བྱམས་པའི་
སྐུ་ལི་དམར་རྐང་གང་ཙམ་གྱིས་གཙོས་པའི་འབུལ་བ། སངས་རྒྱས་ཉིད་དུ་
བསྟོད་བསྔགས་མཛད་པའི་ཞུ་ཡིག ཞབས་ལ་ཕྱག་བགྱིད་པར་སྤྲོ་ཡང་ལོ་
གསུམ་གྱི་མཚམས་ཀྱི་བཅད་རྒྱ་ཞིག་བྱས་ཡོད་པ་འདིས་སྒྲུབ་པར་མ་ནུས་ཞུ་བ་
སོགས་དང༌། འདི་ཚེ་དགེ་ལྡན་བཏབ་ནས་ལོ་ལྔ་དྲུག་སོང་བ་ཙམ་དུ་་་་་་
འདུགཀུན་མཁྱེན་རོང་སྟོན་ཤེས་བྱ་ཀུན་རིག་སོགས་དགེ་བའི་བཤེས་གཉེན་
ཆེན་པོ་བཞུགས་སོ་འཚལ་གྱིས་སངས་རྒྱས་འཇིག་རྟེན་དུ་བྱོན་པར་ངེས་པར་
འདྲོངས་ པའི་ཞུ་ཡིག་ སོ་ སོ་ནས་ འདུག་ པ་ མང་ དུ་ བདག་ གིས་ ཀྱང་མཐོང་།
འདམ་གཞུང་ལ་ཆིབས་རགས་ཐེག་བཞིན་པ་ལ་ས་གཡོས་ཆེན་པོ་བྱུང་ནས་རི་
བོའང་རྒྱུག་པར་ཆ་བའི་ཚེ་ཞལ་སྔ་ནས་རྟེན་གནྡྷོ་ལ་མྱུར་དུ་ཕོབ་ཅིག་གསུངས་
ཏེ་སར་བཞུགས་སུ་གསོལ། དྲུང་གིས་ཆིབས་གཞོལ་ཏེ་ཐུབ་པ་བདུད་འདུལ་
མའི་ཚུལ་དུ་བཞུགས་མ་ཐག་ཞི་སྟེ་ས་གཡོ་བའི་འཇིགས་པ་ལས་སྐྱེ་འགྲོ་སྐྱོབ་
པར་མཛད། དཔལ་ལྡན་མཚུར་ཕུ་དང༌ ལྷ་ ལྡན་ གྱི་ལྗོངས་ སུ་ ཕྱག་ཕེབས།
ཇོ་བོ་རིན་པོ་ཆེ་ལ་མུ་ཏིག་གི་སྣམ་སྦྱར་རིན་ཐང་མེད་པ་གསོལ། དབུས་་
གཙང་གི་དགོན་གནས་བན་དེ་ལྔ་ཡོད་པ་ཡན་ཐམས་ཅད་ལ་རིས་མེད་དུ་མང་
ཇ་གནང་སྦྱིན་བཟང་པོ་དང༌། གཙུག་ལག་ཁང་ཐམས་ཅད་དུ་མཆོད་རྫས་རྒྱ་
ཆེར་གནང་། བདག་པོ་ཝང་གྲགས་པ་རྒྱལ་མཚན་གྱིས་གདན་དྲངས་པས་
སྣེའུ་གདོང་དུ་བྱོན། དགུན་བཞུགས་ཡར་ལུང་གི་ཁྲ་འབྲུག་ཏུ་མཛད་ནས།
བསྙེན་ བཀུར་ ཕུན་ སུམ་ ཚོགས་ པ་ ཆེན་ པོ་ དང༌། ཐེལ་ ཤོད་ ཀྱི་ ཞལ་ ངོ༌།
དཔོན་སྐྱ། དགེ་འདུན། སྐྱེ་བོའི་ཚོགས་དང་བཅས་པ་ལ། གང་ལ་གང་
550



འཚམས་པའི་ཟབ་པ་དང་རྒྱ་ཆེ་བའི་ཆོས་ཀྱི་འཁོར་ལོ་བསྐོར་ནས། དབུས་
ཕྱོགས་ཀྱི་ལྷ་སྡེ་དང་། མི་ སྡེ་ཐམས་ཅད་ཀྱིས་ཞབས་མཐིལ་སྤྱི་བོར་བླངས།
དེའི་ཚེ་མདོ་སྟོད་སྨད་ཀྱི་མི་ཆེན་ལྷ་སྡེ་མི་སྡེ་ཐམས་ཅད་ཀྱིས་སྤྱན་འདྲེན་ཡང་
ཡང་དུ་བཏང༌། ཁྱད་པར་རྗེ་ཉིད་ཀྱི་གསུང་ལས་སྐྱེས་པའི་སློབ་མའི་ཐུ་བོ་མི་
ཉག་རབ་སྒང་གི་རྨ་སེའི་འདྲེན་པ། མཁས་པ་མི་ལྔར་གྲགས་པའི་དགེ་བཤེས་
ཁྲི་ཕྲག་བརྒྱད་དགུའི་ནང་ན་འགྲན་ཟླ་དང་བྲལ་བའི་མཁས་པ་དང༌། གྲུབ་
པའི་ཡོན་ཏན་གཞལ་བར་མི་ནུས་པ་རབ་སྒང་ཉིད་ཀྱི་མཁས་པ་མི་ཉག་འཇམ་
དབྱངས་གྲགས་པ་ཞེས་ཉི་ཟླ་ལྟར་གྲགས་པ་དེ་ལ། སྤྱན་འདྲེན་དུ་ཁྱེད་བྱོན་ན་
ཅིས་ཀྱང་སྤྱན་དྲངས་ཏེ་ཡོང་བས་འབྱོན་དགོས་ཞེས་ཐམས་ཅད་ཀྱིས་ཞུས་པས་
ཆོས་ཀྱི་རྗེ་རིན་པོ་ཆེ་སྤྱན་ཨེ་འདྲོངས་མི་ཤེས། འོན་ཀྱང་ཁྱེད་ཚོས་བསྐུལ་བས་
ཞལ་ ལྟར་ འགྲོ་ གསུངས་ནས་འབུལ་ནོད་ མཐའ་ ཡས་ པ་ དང་བཅས་ཏེ་བྱོན།
སྣེའུ་གདོང་དུ་རྗེ་དང་མཇལ། ཆོས་རྗེ་རིན་པོ་ཆེའང་ཁྱེད་དང་འཕྲད་པ་་
དགའ་གསུང་ནས་ཤིན་ཏུ་མཉེས། ཁོང་གིས་དབུས་གཙང་འདི་ན་སྒྲ་མི་སྙན་
ན་བསྟན་པ་མེད་ཟེར་ཡོད་འདུག་པ། དེར་བསྟན་པ་ཡོད་པར་ཐལ། དེར་
བསྟན་འཛིན་གྱི་སྐྱེས་བུ་སྡེར་ལོངས་པ་ཡོད་པའི་ཕྱིར་ཏེ། དེར་གནས་བརྟན་
བ་ཀུ་ལ་འཁོར་བཅས་བཞུགས་པའི་ཕྱིར། འདི་ལ་ལན་ཐོབ་ཅིག་ཅེས་སོགས་
མང་དུ་བཀོད་པའི་ཤོག་དྲིལ་རིང་མོ་རྡོ་རིང་དང་ཁྱམས་ཁྲའི་སྒོ་ལ་སྦྱར། གྲ་
ས་སོ་སོར་བསྲིངས་པ་ན་སུས་ཀྱང་ལན་འདེབས་མི་མ་བྱུང་སྣང་བས། རབ་
དགེ་གཅིག་གིས། དབུས་དགེ་དེ་ཙམ་ཟིལ་གྱིས་མནན་སྣང་སྟེ། ལན་མ་
ཐེབས་པ་ནི་རྩོད་ཀྱང་རུང་མ་རྩོད་ཀྱང་རུང་ཕམ་པའི་ཚད་དུ་བཤད་པ་ཡིན་
ནོ། །
གོང་མ་ཆེན་པོའི་དྲུང་དུའང་། ཕག་མོ་གྲུ་པས་གཞི་བྱས། བོད་་་་
ཐམས་ཅད་གོང་མ་ཁྱེད་ཀྱི་ཆབ་འོག་ཡིན་ཞེས་པའི་ཀའོ་དང་། བོད་ཀྱིས་ངོ་
551



ལྟ་བ་བརྫངས་པའི་ལན། ལུང་བཟང་པོ་གནང་སྦྱིན་དང་བཅས་པ་དེར་
ཕེབས་ནས་ཐམས་ཅད་བདེ་ཞིང་སྐྱིད་པར་བྱས། ཆུ་བོ་འབྲུག་གི་ལོ་ལ་གདན་
ཆེན་པོ་མཚུར་ཕུར་ཆགས་ཕེབས། དེར་ཡང་ས་གཡོས་ཀྱིས་ཞིག་རལ་བྱུང་བ་
རྣམས་གསོ་དགོས་པའི་ཞལ་ཏ་གནང༌། ཐུགས་དམ་གྱི་བཀའ་འགྱུར་་་་་་་
བཞེངས་པ་དང༌། མཚུར་ཕུའི་ཞིག་གསོས་མཁན་ཆེན་པ་ལ་ཆོས་ཀ་གསན་པ་
སོགས་ལེགས་པར་གྲུབ་ནས། སླར་ཡང་ཀོང་པོར་བྱོན། ཙཱ་རི་ལ་སོགས་
པའི་གནས་ཁྱད་པར་ཅན་རྣམས་སུ། ཡི་དམ་གྱི་ལྷའི་གཟིགས་སྣང་དཔག་
མེད་བྱུང་བ་སྣང་། སྤྱིར་མཆོག་གི་སྤྲུལ་པའི་སྐུ་འདི་ལྟ་བུའི་དག་པ་རབ་་་
འབྱམས་ཀྱི་གཟིགས་པ་སྐད་ཅིག་རེའི་ཚུལ་ཡང་སུ་ཞིག་གིས་བགྲང་ཞིང་དཔྱད་
པར་ནུས། དེས་ན་རྣམ་ཐར་ལེའུ་ཙེ་མ་སོགས་སུ་བཀོད་པ་མང་དུ་ཡོད་པར་
སྣང་ནའང་། རྣམ་ཐར་ཕྱི་མ་ཚོར་མ་བཀོད་པར་སྣང་ངོ༌། །
སླར་ཡང་དགོན་པ་གོང་འོག་རྣམས་སུ་བྱོན། ཆོས་ཟབ་ལ་རྒྱ་ཆེ་བས་
ཐམས་ཅད་ཚིམ་པར་བྱས། དྭགས་ཀོང་རལ་གྱི་སྐྱེ་བོའི་ཚོགས་ཐམས་ཅད་
མཐོང་ཐོས་དྲན་རེག་གི་སྒོ་ནས་སྐུ་དེ་ཉིད་ཀྱིས་གདུལ་བའི་སེམས་ཅན་རྣམས་
ཡོངས་སུ་རྫོགས་པར་མཛད་ནས། ། སླར་ཡང་དབུས་སུ་བྱོན། ཇོ་བོ་རིན་པོ་
ཆེ་དང་མཇལ་ཞིང་། བྲག་ལྷ་ཀླུ་ཕུག་སོགས་སུ་བཞུགས། དེ་ནས་ དོལ་་
མཚལ་མིན་དུ་བྱོན་ནས་མཁན་ཆེན་རིན་པོ་ཆེ་དང་། ཡབ་སྲས་ཆོས་ཀྱི་བགྲོ་
བ་དཔག་ཏུ་མེད་པ་མཛད། སྔར་དྲུང་རང་བྱུང་བའི་དུས་ནས་ཚལ་པས་ཕུལ་
བའི་གཡོར་པོ་དོལ་གྱི་མཆོད་གཞིས་རྣམས། མཁན་ཆེན་སྟག་ཕུ་པ་ལ་ལྷ་་
འབངས་སུ་ གནང༌ སྟེ། དེས་ ཚལ་མིན་གྱི་ གཙུག་ལག་ཆེན་པོའི་ སྡེ་ མཛད།
དེ་ནས་གངས་དཀར་བརྒྱུད་ལྷ་སར་ཕེབས་ཏེ། སྐྱི་འཕན་གྱི་བདག་པོ་གཞིས་
ཀ་ སྣེའུ་ པས་ ལྷ་ ས་ པོ་ ཏ་ ལ་ ཕུལ་ ནས་ གཟིམས་ ཁང་ མཛད་ ནས་ བཞུགས།
འདིར་ཏིང་ངེ་འཛིན་ཤིན་ཏུ་འཕེལ། རིང་པོ་མི་ཐོགས་པར་གཞན་དོན་རྒྱ་
552



ཆེན་པོ་གཞན་ཞིག་ཡོང་བར་འདུག་གསུང་ནས་ཐ་མའི་མཛད་པ་ལུང་དུ་བསྟན།
བོད་གངས་ཅན་གྱི་སྐྱེ་བོ་མཆོག་དམན་སྐྱ་སེར་ཐམས་ཅད་རྒྱུན་མི་འཆད་པར་
འདུས་ཏེ། ཤཱཀྱའི་དབང་པོ་དང་སྤྱན་རས་གཟིགས་ལྷན་ཅིག་པའི་ཞལ་ལྟ།
ཆོས་ཀྱི་འཁོར་ལོ་ནི་གངྒཱ་ལྟར་རྒྱུན་མི་འཆད། ཉིན་གཅིག་གིས་འགྲོ་བ་སྨིན་
གྲོལ་དུ་མཛད་པ་ཡང་སུས་བགྲང་བར་ནུས། གོང་མའི་འབུལ་ཆེན་ཡང་ལན་
གསུམ་དུ་སླེབས་པའི་གཅིག་ལ་གར་ཀང་འབྲུག་སྡེར་ལྔ་མ་འཁྱིལ་བ་བདུན་
རེའམ་ལྔ་རེ་ལོགས་ལ་ཡོད་པ། མཐིལ་དུ་གོང་མའི་མཚན་གྱི་རྒྱ་ནག་གི་ཡི་གེ་
སྔོ་ཁྲ་བཞི་ཡོད་པ་ཤུབས་བཅས་ཁོ་ན་མི་རེས་ལག་པ་སོ་སོར་རེ་རེ་བཟུང་བ་ལྷ་
སའི་ཕྱི་སྐོར་ཆེན་མོ་ལ་བསྒྲེངས་ཞིང་། དེ་ནས་པོ་ཊ་ལར་བཞུགས་ཁྲིའི་དྲུང་
གི་བར་སྦྲེངས་པ་ཕུལ་བར་གྲགས། སྤྱིར་ཡང་ཕོ་བྲང་དུ་ཕེབས་དུས་གསོལ་
དཀར་དུ་མེ་ཏོག་གན་དཀར་ཞེས་གྲགས་པ་ཕྱི་ནང་ཅུང་ཟད་ཀྱང་མི་སྒྲིབ་པ་
དར་ལས་ཀྱང་སྲབ་པ་ཕུལ་བ་ཕྱིས་གསོལ་ཇ་བས་ཕྱི་བ་ཤེད་ཆེས་པས་འཐོར་ཏེ།
དེ་བས་ཅུང་ཟད་མཐུག་ཏུ་བཏང་བའི་ཁྱད་དཀར་དུ་མ་ཕུལ་ཞིང་དེ་དག་གི་
འོག་ནས་ཁྱད་དཀར་འདི་མཆོག་ཏུ་གྱུར་པ་སྟེ། བདག་གིས་གཞོན་དུས་ཀྱང་
འགའ་ཟུང་མཐོང་ལ་ད་ནི་ཆེར་མི་སྣང་མོད། འདི་ལ་ལྟོས་ན་དེང་སང་གི་
ཀར་གང་སྣང་བ་འདི་རྣམས་སྙིགས་མ་ལྟར་སྣང་ངོ༌། ་ །ཇ་ཡང་བཞེས་ཇ་ལ་
པདྨའི་གེ་སར་ཁྱད་པར་ཅན་དང༌། རྒྱ་མཚོ་ཕ་རིའི་ཇ་ཞེས་སོགས་ཕུལ་བར་
གྲགས་སོ། །གན་དྲིལ་ཡང་གསེར་དམར་པོ་ལས་རྫ་མ་དང༌། གསེར་སེར་པོ་
ལས་མགོ་རྡོར་བླུགས་པ་རྡོ་རྗེ་ཕ་ལམ་གྱིས་རྭ་རྩེ་དང་། རྭའི་ལོགས་རྣམས་སུ་
ཕྲ་བྱས་པ་དང༌། ཟི་ཁྱིམ་ལས་དྲིལ་བུ་བྱས་པ་དེ་འདྲ་བ་སོགས་མང་དུ་ཕུལ་བ་
ད་ལྟའང་ཕྱག་ན་དུ་མ་བཞུགས་ཏེ། ཁྱད་དྲིལ་དངོས་ནི་འདི་ཡིན་ལ་རྡོར་དྲིལ་
འདི་ནི་གོང་མ་འདིའི་དུས་མ་གཏོགས། རྒྱ་ནག་སྔ་མ་མི་ཉག་ཧོར་གང་གི་
དུས་སུའང་མ་བྱུང་སྣང་ངོ༌། །ཁྱད་དྲིལ་དུ་གྲགས་པ་རྭ་ལོག་ཅན་གཞན་ལས་
553



ལེགས་པ་རྣམས་ནི་བླ་མ་གསུམ་ལ་གནང་བའི་ཚན་ནོ། །དེ་སྐབས་ཀརྨ་ནས་
སི་ཏུ་རིན་པོ་ཆེས་གདན་འདྲེན་ལ་བྱོན། མཇལ་དར་ཁ་བཏགས་ཉིན་མོ་བདེ་
ལེགས་མ་ཆེ་བ་ཞིག་ཕུལ་བས་ཕྱག་གིས་བཞེས་ཏེ། དེ་ཀར་ཕྱག་མདུད་གནང་
ནས་ཕྱག་གིས་གཏད་དེ། སི་ཏུ་པ་འདི་མ་ཉམས་པར་ཟུང་ཞིག་གསུང་བས་
དད་རྟེན་སྒོམ་དུ་བཞག མདོར་ན་གྲུབ་ཐོབ་ཆེན་པོ་ཉིད་རྒྱལ་པོ་མོང་གོར་
གན་ཁོ་ནའི་དོན་དུ་བྱོན་པ་ལྟར་རྗེ་འདི་ཡང་འཇམ་པའི་དབྱངས་དང་བཀའ་
བགྲོས་པའི་འཕྲིན་ལས་ཀྱིས་གོང་མ་རྒྱལ་པོའི་དོན་དང་། བོད་རྒྱ་དམག་ལས་
སྐྱོབ་པའི་དོན་ཁོ་ནར་བྱོན་པ་ཡིན་ཡང་གདུལ་བྱ་མཐའ་ཡས་པ་སྨིན་གྲོལ་དུ་
ཞར་གྱིས་མཛད། སྔོན་དགུང་ལོ་བཅུ་བདུན་པའི་དུས་སུ། སློབ་མ་ཞིག་ལ་
ཁྲིད་མཛད་པས་ཁོས་མ་སྒོམ་པར་ཉལ་བསྡད་པས་ཁང་ཐོག་ནས་དབུ་རིབ་ཙམ་
སྐུ་སྟོད་རིབ་ཙམ་ཡང་ཡང་བྱུང་། ཕྱིས་ཁོ་དྲུང་དུ་བྱུང་དུས། ཞལ་འཛུམ་
འཛུམ་མང་དུ་མཛད་པས་སྐྲག་སྟེ། ཚུལ་བཞིན་དུ་བསྒོམས་པས་སྒོམ་ཆེན་
ཆེས་བཟང་བ་ཞིག་བྱུང་། དེ་ལྟ་བུའི་ཐབས་མཁས་དང་ཐུགས་རྗེ་ཕུན་སུམ་
ཚོགས་པས་འགྲོ་བའི་དོན་མཛད་པ་ལས། སློབ་མ་རྟོགས་ལྡན་གཞན་དོན་
ནུས་པ་ཐོན་པ་ནི་རྗེ་འདི་ཁོ་ན་མང་བར་གྲགས་ལ། སྤྱིར་གཞན་ལས་རྨད་དུ་
བྱུང་བ་ངོ་མཚར་གྱི་མཛད་པ་བརྒྱ་རྩ་བརྒྱད་བསྟན་པར་གྲགས་སོ། །
དྲུག དགོངས་པ་ཆོས་དབྱིངས་སུ་
ཐིམ་པའི་ཚུལ། །
དེ་ལྟར་སྐུ་དངོས་ཀྱིས་གདུལ་བྱ་ནམས་འདུལ་བར་མཛད་ནས། སྒར་
པ་ཁ་ཅིག་གིས་མི་སྲུན་པའི་སྤྱོད་པ་བྱུང་བ་ན། རྨ་སེ་རྟོགས་ལྡན་གྱིས་འདི་པ་
ལ་བཀའ་བཀྱོན་རེ་ཙམ་ཞུ་ཞུས་པས། ཁོ་བོ་ལ་ཞེ་སྡང་སྐྱེ་མ་མྱོང་བས་ཁྲོ་མི་
554



ཤེས་པར་འདུག འོན་ཀྱང་ཁྱོད་ཀྱི་བསམ་པ་གང་བ་ཞིག་མྱུར་དུ་བྱའོ། །
ཞེས་གསུངས་པ་འདིས་སྐུ་ཚེའི་འཕེན་པ་བཏང་བར་ངག་སྒྲོས་ལས་ འཆད།།
མདོར་ན་མཁས་པ་ཐམས་ཅད་ཀྱི་ཐེ་ཚོམ་བསལ། བསམ་གཏན་པ་ ཐམས་
ཅད་ཡང་དག་པའི་ལྟ་སྒོམ་ལ་བཀོད། དབང་གྲགས་པ་རྒྱལ་མཚན་ལ་སོགས་
པའི་མི་ཆེན་ཐམས་ཅད་ལ་ཕྱག་གིས་དབང་བསྐུར་ཞིང་ཆོས་ཀྱིས་ཚིམ་པར་
མཛད། མཐོང་ཐོས་དྲན་རེག་ལ་ཐར་པའི་ས་བོན་བཞག་སྟེ། མདོ་ཁམས་
ཀྱི་སྤྱན་འདྲེན་པ་རྣམས་ལ་ཡང་མྱུར་དུ་འཕྲད་པར་བྱའོ་ཞེས་ཞལ་གྱིས་བཞེས་
ནས་དགུང་ལོ་སོ་གཉིས་པ། ཤིང་མོ་ལུག་གི་ལོ་ཟླ་བ་བརྒྱད་པའི་ཡར་ངོ་ལ།
སྐུ་འབུམ་གྱི་བསྙུན་བཞེས་པའི་ཚུལ་བསྟན་པ་ན་བརྟན་བཞུགས་ཕུལ་བས་རྟེན་
འབྲེལ་ཞིག་གིས། མདོ་ཁམས་ཀརྨའི་ཉེ་ལོགས་སུ་འདུན་པ་གཏད་ཟིན་དེར་
གསོལ་བ་ཐོབ་ཐུགས་རྗེས་འཛིན་པ་ཡིན་གསུང་བ་དང་། གཟིམ་དཔོན་ལ་
དཔེ་ཆ་ལྷ་རྟེན་རྣམས་མ་འཐོར་བ་གྱིས་བདག་པོ་ཞིག་འོང་བ་ཡིན་གསུངས་ཏེ་
ཟླ་བ་བརྒྱུད་པའི་བཅོ་ལྔའི་ཉིན་དགོངས་པ་ཆོས་ཀྱི་དབྱིངས་སུ་བསྡུ་བར་མཛད་
ཅིང་། མཁན་ཆེན་རིན་པོ་ཆེ་བསོད་བཟང་པོ་སོགས་ཕེབས་ཏེ་མཆོད་པའི་བྱ་
བ་མཛད། སྐུ་གདུང་རིན་པོ་ཆེ་ཞུགས་ལ་བཞེན་པ་ན་ཡང་རིང་བསྲེལ་ལས་
གྲུབ་པའི་བདེ་དགྱེས་ཀྱི་སྐུ་སོགས་དཔག་མེད་བྱོན་ལ་ལྷ་སའི་སྐོར་གྱི་ནམ་མཁའ་
མཐའ་དག་ཟླ་བ་དུ་མའི་བར་དུ་འཇའ་འོད་དང་མེ་ཏོག་གི་ཆར་རྒྱུན་མ་ཆད།
མཆོད་སྦྱིན་གྱི་དགེ་རྩ་སྤེལ་བའང་ཀརྨར་ཅུང་རྒྱས་པ་དང༌། དེ་འོག་མཚུར་ཕུ།
དེ་འོག་དགེ་འདུན་སྒང་པ་དཔོན་སློབ་སོགས་དང་ལྷ་སར་མཆོད་སྤྲིན་ཇི་ལྟར་
མཛད་ཚུལ་ཡི་གེ་ཅུང་ ཟད་ཙམ་སྣང་ཞིང་། དངུལ་གྱི་གདུང་འབུམ་དང་།
སྐུ་འདྲ་རིན་པོ་ཆེ་མཚུར་ཕུར་བཞུགས་ཤིང་ཞལ་བཞུགས་དུས་ཀྱི་ཐུགས་དམ་
བཀའ་བསྟན་འགྱུར་གསེར་ལས་བསྒྲུབས་པ་ཤིན་ཏུ་ལེགས་ཤིང་དག་པ་དེའི་
བཀའ་འགྱུར་མཚུར་ཕུ་དང་གཞན་ཀརྨ་ན་བཞུགས་སོ། ། ཁྱད་པར་གདུང་
555



སྐལ་གོང་མ་རྒྱལ་པོའི་མཆོད་གནས་སུ་ཕུལ་བ་རྣམས་ལ། ངོ་མཚར་གྱི་ལྟས་
ལྷག་པར་རྒྱ་ཆེ་བ་དང་། མཆོད་པའི་རྟེན་ཁྱད་པར་བ་བཞུགས་ཏེ་མཆོད་སྤྲིན་
གཞལ་དུ་མེད་པ་བྱུང་བར་སྣང་ངོ༌། །
བདུན། རྗེ་འདི་བའི་སློབ་མའི་གཙོ་
བོའི་སྐོར།
སློབ་མའི་གཙོ་བོའང་། .གོའི་ཤི་སངས་རྒྱས་རིན་ཆེན། གོའི་ཤི་བློ་
གྲོས་རྒྱལ་མཚན། གོའི་ཤི་རིན་ཆེན་དཔལ། གོའི་ཤི་དོན་གྲུབ་འོད་ཟེར།
གོའི་ཤི་ཆོས་ཀྱི་རྒྱལ་མཚན། གོའི་བི་ཤཱཀྱ་བཟང་པོ། བཀའ་བཞི་པ་རིན་
ཆེན་བཟང་པོ། སྤྲུལ་སྐུ་ཆོས་དཔལ་ཡེ་ཤེས། ངོམ་པ་བྱ་བྲལ། སྒམ་པོ་པ་
ཆོས་ཀྱི་རྒྱལ་མཚན། རྨ་སེ་རྟོགས་ལྡན། མི་ཉག་འཇམ་དབྱངས་གྲགས་པ།
མི་ཉག་རྟོགས་ལྡན། ཀོང་ནག་རལ་གྲི། ལ་ཕྱི་བ་ནམ་མཁའ་རྒྱལ་མཚན་ལ་
སོགས་པ་སྐྱེས་བུ་དམ་པ་བགྲང་གིས་མི་ལང་བ། རྒྱ་བོད་ཧོར་མི་ཉག་ཐམས་
ཅད་དུ་བྱུང་ཞིང༌། གོང་མ་ཏཱ་མིང་གཡུན་ལོ་ཆེན་པོ་དང༌། བཙུན་མོ་དམ་
པ་དེ་ནི་ཐུགས་རྒྱུད་ཀྱི་རྟོགས་པ་ཡོངས་སུ་རྫོགས་པར་མཛད་པས་སློབ་མའི་ཐུ་
བོར་ གྱུར་ པ་ དང༌། དད་ སྟོབས་ ཆོས་ ཀྱིས་ འབྲེལ་ པའི་ སྐྱེས་ ཆེན་ ཡང་།
གདན་ས་ཐེལ་གྱི་སྤྱན་སྔ་བསོད་གྲགས་པ། སྤྱན་སྔ་སྒོ་སེལ་བ། སྤྱན་སྔ་
བསོད་ནམས་རྒྱལ་མཚན། འབྲི་གུང་སྤྱན་སྔ་དོན་གྲུབ་རྒྱལ་པོ། བླ་མ་པཎྜི་
ཏ། ཡངས་པ་ཆོས་རྗེ་ཤཱཀ་བཟང་བ། ཇོ་གདན་དབུ་ཡོན་པ། ཞ་ལུ་བ་
སློབ་དཔོན་ཙནྡྲ་ལ་སོགས་པ་མཐའ་ཡས་སོ། །
དེ་ལས་གོའི་ཐི་བློ་གྲོས་རྒྱལ་མཚན་ནི། དྲུང་གོང་མའི་དུས་ནས་མཁན་
ཆེན་གུའི་གུང་པའི་ཕྱགས་ཕྱིར་ལུགས་གཉིས་ཀྱི་བྱ་བ་མཛད། གུའི་གུང་པ་
556



གཤེགས་རྗེས་དུང་འདིས་གུའི་གུང་པའི་ལས་ཀ་བཞེས་ཏེ། ལུགས་གཉིས་ཀྱི་
བྱ་བ་ཆེན་པོ་རྣམས་མཛད། ཕྱིས་མཆོག་གི་སྤྲུལ་པའི་སྐུ་སེང་གེའི་ཁྲིར་སྤྱན་
དྲངས། གུའི་གུང་པ་རེ་ཞིག་མཛད་དེ་རྩེ་ལྷ་སྒང་དུ་གཤེགས་ནས། སྐུ་་
འབུམ་ཡང་བཞུགས་སོ། །
འཇམ་དབྱངས་ཆེན་པོ་དོན་གྲུབ་འོད་ཟེར་བ་ནི་གྲུབ་ཐོབ་ཆེན་པོ་ཀརྨ་
པགླིའི་མཆེད་ཡ་གཙུག་ཏོར་སྐྱབས་ཀྱི་བརྒྱུད་པ་བསོད་ནམས་རྒྱ་མཚོའི་སྲས་ཆེ་
བ་ ཡིན། ཆོས་ རྗེ་ རིན་ པོ་ ཆེ་ ལས་ གདམས་ པ་ མཐའ་ དག་ གསན་ ཞིང་།
ཐུགས་དམ་གྱི་རྩལ་རྫོགས། གཟིགས་རྒྱ་དང་མཁྱེན་པ་ཆེ་བས་འཇམ་་་་་
དབྱངས་ཆེན་པོར་མཚན་གསོལ། ཆོས་རྗེའི་བཀའ་དྲིན་ལས་གསེར་གྱི་ཐམ་
གཀྭན་ཏིང་གོའི་ཤིའི་ལས་ཀ་ཀ་པོ་མིང་དང་བཅས་པ་གནང་། མཚུར་ཕུའི་
གདན་ས་ལོ་བཞི་བཅུ་ཞེ་གསུམ་མཛད། ཆོས་ཀྱི་གནད་ཁྱད་པར་བ་མང་པོ་
གསུངས་པས་གཞན་རྣམས་ཀྱི་བློར་མ་ཆུད། ཀུན་མཁྱེན་རོང་པོས་ལུང་པ་
འདི་ཕུ་ན་གཞན་མི་ཟེར་བ་མང་པོ་ཟེར་བ་ཞིག་ཡོད་འདུག་པ་ལྟར་འགྲོ་གསུང་
ནས་བྱོན་ཏེ་མཇལ། ཆོས་ཀྱི་བགྲོ་བས་དད་དེ་འཇམ་དབྱངས་ཆེན་པོ་ལ་ཆོས་
གསན། ཕྱིས་ལོ་ཙཱ་བ་ཆེན་པོ་བསོད་ནམས་རྒྱ་མཚོས་ཀྱང་ཁམས་སུ་འབུལ་
སྡུད་ལ་འགྲོ་བ་ལ། ཀརྨ་པ་མང་བས་དེའི་བཤད་རྒྱུ་ཙམ་རེ་དགོས་པར་འདུག་
དགོངས་ནས་མཇལ་དུ་བྱོན་པས། སྟན་ལས་བཞེངས་ནས་གོམ་པ་དུ་མས་
བསུས། ཕྱག་ ལན་ རྩེ་ སྤྲོད་ མཛད། བཞུགས་ སྟན་ མཉམ་ པར་ བཤམས།
སྟོན་མོ་བཟང་པོ་མཛད་ཅིང་ཆོས་ཡེ་མ་གསུངས། ཉིན་རེ་ཞིང་ཆོས་ཀྱི་འབེལ་
གཏམ་བྱུང་བ་ལ་ནི་ཚད་གཞལ་བར་མ་ནུས་ནས་མཁྱེན་པའི་ཐུགས་རྒྱལ་ཞི།
བློས་ཇེ་མི་དཔོགས་སུ་སོང་། ཐུགས་ནི་རིངས་པར་ཡོད་ཀྱང་དེ་ལྟའི་ངང་དུ་
ཟླ་གཅིག་ཙམ་སོང་ཚེ། མཚན་མོ་ཞིག་ཐུགས་མཐོང་འདི་འདྲ་མཛད་ཅིང་།
ཆོས་ཡེ་མི་གནང་བ་ཅི་ཡིན་སྙམ། ག་རེ་ཆོས་ཆོས་བཞིན་དུ་ཉན་དགོས་པ་ལ་
557



ངེད་རང་ང་རྒྱལ་ཆེ་ཞིང་ལྟ་བ་མཐོ་བས་ཆོས་ལ་ཡང་། ནོར་འཚོལ་བའི་ཡོན་
གྱི་འདུ་ཤེས་ལས་དད་པས་མ་ཉན། དགེ་བའི་བཤེས་གཉེན་ལ་སངས་རྒྱས་ཀྱི་
འདུ་ཤེས་མ་སྐྱེས་པར་འཕྲལ་འགྲོགས་དང་སོ་སྐྱེའི་འདུ་ཤེས་ལས་མ་བྱུང་བས།
ཆོས་ཀྱི་སྣོད་མ་ཡིན་པར་འདུག་སྙམ་ནས། རང་ལ་ཐུགས་སྐྱོ་སྟེ་སྤྱན་ཆབ་མང་
དུ་བྱུང་། འཇམ་དབྱངས་ཆེན་པོ་རང་ལ་སངས་རྒྱས་ཀྱི་འདུ་ཤེས་ཀྱིས་གསོལ་
བ་ དྲག་ ཏུ་ བཏབ་ པས་ ནང་ ཞོགས་ གཞན་ ལས་སྔ་ བར་ གདན་ འདྲེན་ བྱུང་།
བྱོན་པ་ན་བླ་མ་ཉིད་ཁྲི་ལ་བཞུགས། ལྡང་བ་དང་ཕྱག་ཀྱང་མི་མཛད། བྱིན་
རླབས་ཀྱང་ཕྱག་གིས་མཛད། མདུན་ན་གྲུམ་ཟེ་ཞིག་བཏིང་འདུག་པ་ལ་དེར་
བཞུགས་གསུངས་ནས། འོ་ཆོས་འདོད་པ་བྱ་བ་དེ་ལྟར་བྱེད་དགོས་པ་ཡིན་
གསུང་ནས་དེ་མ་ཐག་ནས་ཟབ་མོ་ནང་དོན་གྱི་དབུ་བཙུགས་མཐའ་དྲུག་ཚུལ་
བཞི་དང་སྦྱར་བའི་བཤད་པ་རྒྱུད་ལུགས་སུ་མཛད་པ་ལ་ཁོང་གིས་ཟིན་བྲིས་
མཛད་སྣང་བ་ནང་དོན་གྱི་ཊིཀ་བྱེད་སོག་འགྲེལ་སོགས་ཕྱི་མ་ཐམས་ཅད་ལས་
ཁྱད་པར་དུ་འཕགས་པར་སྣང་ཞིང་། ཐུགས་རིངས་པ་བཞག་སྟེ་གདམས་
ངག་དང་ཉམས་ཁྲིད་དུ་མ་གསན། ཐུན་མོང་མ་ཡིན་པའི་དད་པ་ཡང་སྐྱེས།
ཡང་པཎ་ཆེན་ནགས་ཀྱི་རིན་ཆེན། ཀུན་མཁྱེན་བཀྲས་རྣམ་པ། རྔོག་བྱང་
ཆུབ་དཔལ་བ་རྗེ་འདི་རྣམས་རྩ་བའི་བླ་མ་གང་ལ་འཚོལ་ལམ་སྙམ་པ་ན་འཇམ་
དབྱངས་ཆེན་པོས་ཁྱེད་རང་དང་ལས་འབྲེལ་ཡོད་པ་པཎ་ཆེན་ནགས་རིན་ཡིན་
པས་རྩ་བའི་བླ་མར་ཟུང་གསུང་བ་དང༌། བརྟག་པ་ཡང་དེ་ལྟར་དུ་ཤར་ནས་
ཕྱིས་པཎ་ཆེན་གྱི་བརྒྱུད་པ་འཛིན་པ་མ་གཏོགས་རྩ་བའི་དད་པ་འདིར་ཐོབ་པ་
ཡིན་ནོ། །བསྟན་བཅོས་ཀྱང་དུ་མ་མཛད་དེ་དེང་སང་མཚུར་ལུགས་སུ་གྲགས་
པ་རྣམས་འཇམ་དབྱངས་པའི་མཛད་བྱང་ཅན་ཡིན་ནོ། །འོན་ཀྱང་དེའི་ཚེ་
ལས་ཚན་རྣམས་མང་ཞིང་རགས་པས་ནང་སོ་ཚང་མཛད་དཀའ་ཅུང་ཟད་ཡོད་
པས་ལས་ཚན་རྣམས་ལ་ཁ་གནོན་གྱི་རྟེན་འབྲེལ་མང་དུ་མཛད་སྣང་བ་ནི་ཅུང་
558



ཕྱི་ནང་གཉིས་ཀར་དུ་ནོན་ཆེས་པའི་མཚན་མ་སྣང་ངོ༌། །མྱ་ངན་ལས་འདའ་
བར་ཉེ་བ་ན་པཎ་ཆེན་ཤཱཀྱ་མཆོག་ལྡན་པ་དཔོན་སློབ་རྣམས་མཚུར་ཕུར་མཇལ་
བར་ ཕེབས་ཀྱང༌། ད་ ལན་ མཇལ་ ཡང་ སྟབས་ ཅུང་ ཟད་ མི་ ལེགས་ པས།
ཐུགས་གཉེར་གནང་འོས་རྣམས་གནས་ནང་དུ་བྱོན་ལ་སློབ་དཔོན་པ་ལ་གསན་
པར་མཛོད་ཅེས་མཚམས་སྦྱོར་གནང་། དེ་ནས་མི་རིང་བར་གཤེགས་པས་
མངོན་མཁྱེན་དུ་དགོངས། རྗེ་མཐོང་བ་དོན་ལྡན་མྱ་ངན་ལས་འདས་རྗེས་
གོའི་ཤི་ཆེན་པོ་དཔལ་འབྱོར་དོན་གྲུབ་ཀྱིས་དགོངས་རྫོགས་སུ་གསེར་ཐོག་གི་བྱ་
འདབ་ཆུང་བ་གཉིས་བསྐྱོན་པར་ཕེབས་ཚེ། འདི་ངེད་ལ་གནོད་པས་རེ་ཞིག་
ཞོག་གསུང་ཡང་མ་གསན། །མཛོད་ནག་ཆེན་མོའང་། དུས་ངན་བྱུང་ན་
ཡུལ་ངན་སྐྱིད་པ་ཡིན་གསུང་ནས་རྩེ་ལྷ་སྒང་དུ་དྲངས་པ་ལའང་ཐུགས་ཅུང་མ་
རངས། སྒར་པའི་་གསེར་ཐོག་འགྲུབ་པར་འདུག་སྟེ། ཁོ་བོའང་འདེགས་
དགོས་པར་འདུག མཆོག་གི་སྤྲུལ་སྐུའི་ཞལ་མི་མཐོང་བར་འདུག་གསུང་ནས་
གཤེགས། ཞག་བདུན་དུ་པུར་ལ་མ་རེག་གསུང་ཡང་ཞག་བདུན་པ་ལ་རེག་
པས་ཐུགས་ཀར་དྲོད་ཚ་ཆིལ་ཆིལ་བ་འདུག་པ་དེ་མ་ཐག་ཏུ་ཡལ་སོང་། འདི་
ཀུན་མཁྱེན་རོང་པོས་གསན་པས་མཚུར་ཕུ་བ་ལ་མི་མེད་པར་འདུག ཞུ་བ་
ཀླུས་བསྐུལ་བྱས་ན་བཞེངས་པར་འདུག་པ་ལ་གསུངས་སྐད། དྲུང་ན་རིམ་མ་
གཏོགས་པའི་མཚུར་ཕུའི་གདན་རབས་ལ་མཁྱེན་རབ་དང་འཕྲིན་ལས་འདི་ཆེ་
བར་འཁུམས།
དཔལ་ལྡན་མཚུར་ཕུའི་གདན་རབས་ནི། རྗེ་དུས་གསུམ་མཁྱེན་པའི་
འོག་ཏུ་ལྷོ་ལ་ཡག་པས་གདན་ས་ལོ་གསུམ་མཛད། དེ་རྗེས་སྟོད་ལུང་གྲམ་པ་
བ་བླ་མ་རང་བྱུང་སངས་རྒྱས་ཀྱིས་ལོ་དྲུག་ཏུ་གདན་ས་མཛད། དེ་ནས་གྱ་པ་
གངས་པ་དང་། རྒྱ་མཚོ་བླ་མ། རིན་ཆེན་གྲགས་པ་ཁུ་དབོན་གསུམ་གྱིས་
རིམ་པར་ལོ་གསུམ་རེ་མཛད། དེ་རྗེས་གྲུབ་ཆེན་ཀརྨ་པཀྵི་ལོ་མང་དུ་བཞུགས།
559



དེ་རྗེས་སྣག་དབོན་རིན་པོ་ཆེས་ལོ་ གསུམ། དེ་རྗེས་བླ་མ་གནས་ནང་པས་
གདན་ས་མཛད་རྗེས། རྗེའི་དབོན་ཨ་དབང་ཡེ་ཤེས་དབང་ཕྱུག་གི་སྲས་དྲུང་
བཀྲ་ཤིས་འབུམ་པ་བཞུགས། དེ་རྗེས་ཨ་མྱེས་ཨ་དཔལ་གྱི་སྲས་བླ་མ་དབང་
རིན་གྱིས་གདན་ས་མཛད་ཐོག་རང་བྱུང་ཞབས་རྒྱ་ཡུལ་དུ་ཕེབས་སྐབས་ཚད་མ་
པཎྜི་ཏས་གདན་ས་ཟླ་བ་དྲུག་བཟུང་། རང་བྱུང་གོང་ནས་ཡར་ཕེབས་ནས་བླ་
མ་གནས་ནང་བ་ལ་གདན་ས་གཏད། དེ་རྗེས་ནང་པ་ཆོས་བཟང་དང༌། དེ་
རྗེས་བླ་མ་དབང་རིན་པའི་མཆེད་ཡ་ནང་པ་ཆོས་རྒྱལ་གདན་སར་བཞུགས།
གོང་ ནས་ གུའི་ གུང་ པའི་ ལས་ ཀ་ དང་། གསེར་ ཐམ། ཤེལ་ གྱི་ ཐང༌ ཤུ།
ཤེལ་གྱི་བར་སྒྲ་རྣམས་ཕེབས། དེ་རྗེས་རྗེ་རོལ་པའི་རྡོ་རྗེ་ལོ་ཁ་ཤས་བཞུགས་
ནས་སླར་ནང་པ་ཆོས་རྒྱལ་བ་ལ། ཀྭན་ཏིང་གུའི་ཤིའི་ལས་ཀ། ཤེལ་ཐམ་
འབྲུག་མ། དངུལ་ཡིག་སྒོར་མོ་སོགས་ཕེབས། དེ་རྗེས་མཆེད་ཡ་ཆོས་བློ་བ་
གདན་ས་ལོ་ལྔ་མཛད། དེ་རྗེས་དབོན་པོ་དཀའ་ཐུབ་ཀྱི་སྲས་ཆེ་བ་རིན་པོ་ཆེ་
ཀུན་དགའ་བློ་གྲོས་ཀྱིས་གདན་ས་ལོ་ལྔ། དེ་རྗེས་མཆེད་ཡ་ཆོས་ཀྱི་འོད་ཟེར་
བས་གདན་ས་ལོ་ཉི་ཤུ་རྩ་བཞི་མཛད། དེ་རྗེས་ཁོང་གི་དབོན་པོ་གོ་ཤི་དོན་
གྲུབ་འོད་ཟེར་བཞུགས་པ་འདི་ཉིད་གདན་རབས་ཉི་ཤུ་པའོ། །
གོའི་ཤི་ཆོས་ཀྱི་རྒྱལ་མཚན་ནི། འཕགས་ཡུལ་དུ་གྲུབ་ཆེན་ཌོམྦི་པ་དང་།
རྒྱ་ནག་གི་སྔགས་འཆང་འཇམ་དཔལ་གསང་བའམ་གྱིམ་ཤང་ནག་པོ་ཞེས་བྱ་བ།།
ཁྲི་སྲོང་ལྡེའུ་བཙན་གྱིས་གཙུག་ལག་ཁང་བཞེངས་པའི་ས་དཔྱད་ལ། གདན་
དྲངས་ཏེ་གནས་རྙིང་གི་ས་ཡུལ་ཕུལ། སློབ་དཔོན་པདྨས་སྒྲུབ་ཆེན་བཀའ་
བརྒྱུད་ཀྱི་དཀྱིལ་འཁོར་དུ་བཅུག་ནས་བྱིན་གྱིས་བརླབས་པའི་ཚེ་སྟོབས་ལྡན་
ནག་པོའི་བཀའ་བབས་པས་འཇིག་རྟེན་གྱི་དྲེགས་པ་ཐམས་ཅད་དབང་དུ་
འདུས་ཤིང་། མཆོག་གི་དངོས་གྲུབ་ཀྱང་བརྙེས་པ་ཞིག་དང་། བོད་ཡུལ་དུ་
མར་སྟོན་ཆོས་ཀྱི་བློ་གྲོས། དེ་ནས་རྣམ་འཕྲུལ་རིམ་བརྒྱུད་ལྟ་བུས། རྗེ་་
560



དྭགས་པོའི་དབོན་སྒོམ་ཚུལ་གྱི་སྐུ་མཆེད་སྒོམ་ཆུང་ཤེས་རབ་བྱང་ཆུབ། འགྲོ་
མགོན་རས་ཆེན། གྲུབ་ཆེན་པཀྵིའི་སྐུའི་རིམ་གྲོ་པ་རྣལ་འབྱོར་ཡེ་ཤེས་དབང་
ཕྱུག་སྟེ། ཕྱིས་འབྲི་རྒྱུད་འདན་སྟོད་སྨད་དུ་དགོན་སྡེ་མང་དུ་བསྐྱངས་པའི་
རྣམ་ཐར་ཅན་དང་། རྫ་རྒྱུད་ཆུང་བར་རི་མགོ་དགོན་དུ་སྒྲུབ་སྡེ་བཙུགས་པས་
རི་མགོ་པར་གྲགས་པ། དཔལ་ལྷ་སྟེང་དང་ཉེ་བ་ནགས་མགོ་ན་བཞུགས་ཏེ་
སྒྲུབ་སྡེ་བསྐྱངས་པས། རྗེ་བཙུན་ནགས་མགོ་པར་ཡང་གྲགས་ཏེ། སྒོམ་ཆེན་
ཉམས་རྟོགས་མཐར་ཕྱིན་པ་ལྔ་བརྒྱ་ལྷག་པ་དུས་ཐམས་ཅད་དུ་བསྐྱངས་ཤིང་།
གདན་ས་ཀརྨ་དང་ལྷ་སྟེང་གཉིས་ཀའི་ཞབས་ཏོག་རྒྱ་ཆེར་བགྱིས་པ། ཐམས་
ཅད་མཁྱེན་པ་རང་བྱུང་བ་དང་རོལ་པའི་རྡོ་རྗེ་གཉིས་ཀའི་ཞལ་སློབ་ཏུ་གྱུར་པ།
མཚན་དངོས་རིན་ཆེན་འབྱུང་གནས། དེ་དང་དུས་མཚུངས་སུ་རྒྱ་ནག་ཏུ་
ཏཱའི་མིང་རྒྱལ་པོ་ཆེན་པོའི་བློན་པོ་ཏའི་ཞིང་དུ་གྲགས་པ། གྲུབ་ཆེན་བིརྔ་པ་
སྤྱན་འདྲེན་གྱི་ཕོ་ཉར་མངགས་པ་དང༌། རྒྱ་མཚོ་ལ་གྲུ་གཟིངས་བཅས་ཏེ་
འཛམ་བུ་གླིང་ལན་གསུམ་བསྐོར་ནས། པོ་ཊ་ལ་སོགས་གནས་ཆེན་རྣམས་སུ་
རྒྱལ་པོས་མཆོད་འབུལ་མཛད་པའི་དགོངས་པ་སྐོང་བ་པོ་དེ་རྣམས་དང་ཐུགས་
རྒྱུད་གཅིག་པར་ཞལ་གྱིས་བཞེས་ཏེ། སི་ ཏུའི་མཚན་ཅན་རིམ་པར་བྱོན་པ་
རྣམས་ཀྱི་ཐོག་མ་ཡིན་ཞིང་། གདན་ས་བར་དུ་གྲུབ་ཆེན་པཀིའི་གདུང་རིགས་
དབུ་ཤེས་རབ་མེ་ལྕེའི་མཆེད་ཡ་ཐུགས་རྗེ་རྒྱ་ཧོབ་ཀྱི་སྲས་སུ་འཁྲུངས། སྦྱངས་
ཡོན་གྱིས་ཕྱུག་ཅིང་ཁྱད་པར་རྗེ་དེ་བཞིན་གཤེགས་པ་ལས་དོན་རྒྱུད་ཀྱི་ཡེ་ཤེས་
ངོ་འཕྲོད་པས་རྣལ་འབྱོར་གྱི་དབང་ཕྱུག་ཆེན་པོར་གྱུར། གདན་སའི་སི་ཏུའི་
གོ་སར་བཞུགས་པ་ལས། ཏཱའི་མིང་རྒྱལ་པོས་ཚུལ་ཁྲིམས་རིན་པོ་ཆེ་དང་།
ཏིང་ངེ་འཛིན་དང་ཤེས་རབ་ཀྱི་ཕུང་པོས་བརྒྱན་པའི་ཐེག་པ་ཆེན་པོའི་དགེ་བའི་
བཤེས་གཉེན་དུ་བསྔགས་པའི་ལུང་གསེར་ཐམ་དང་འཇའ་ས་ཕུལ་བའི་མཚན།
ཀཱན་ཏིན་དབེན་ཐོང་མེའུ་ཙི་གོའི་ཤི་སྟེ། སྤྱི་བོ་ནས་དབང་བསྐུར་བའི་ཐམས་
561



ཅད་མཁྱེན་པ་བརྩེ་ལྡན་འཇིག་རྟེན་གྱི་བླ་མ་ཞེས་གྲགས། དེ་བཞིན་གཤེགས་
པ་རྒྱ་ཡུལ་དུ་ཕེབས་པའི་ཚེ། སྐུ་རིམ་དུ་གདན་ས་བར་དུ་རྒྱུད་སྡེའི་དཀྱིལ་
ཆོག་མང་དུ་བཙུགས། ཐུགས་དམ་གསེར་དངུལ་གྱི་བཀའ་བསྟན་འགྱུར་ཡང་
བཞེངས། རྒྱལ་བའི་དབང་པོ་རྒྱ་ནག་ནས་ཡར་ཕེབས་སྐབས་ཀརྨར་སྤྱན་
དྲངས་ནས་དཔོན་སློབ་ཁྲི་ཕྲག་མང་པོར་ཤངས་ལེན་ཞབས་ཏོག་རྒྱ་ཆེར་མཛད།
རྒྱལ་བའི་དབང་པོ་ཞི་དབྱིངས་སུ་གཤེགས་པའི་ཚེའང་དགོངས་རྫོགས་དངོས་
གཞི་ཀརྨར་བཏང་ཞིང་། ཕྱོགས་ཀྱི་འདུས་སྡེ་ཐམས་ཅད་དུའང་མང་འགྱེད་
སོགས་བསམ་འདས་བསྒྲུབས། ཕྱི་རྟེན་དུ་སྟོན་པའི་སྐུ་དང༌། ནང་རྟེན་དུ་
རྗེ་ ཉིད་ ཀྱི་ སྐུ་ ཁྲི་ རྒྱུན་ དང༌ བཅས་ པ་ གསེར་ ཟངས་ ལས་ བཞེངས་ པ་ དང༌།
གསེར་རྐྱང་གིས་བཀའ་འགྱུར་རོ་ཅོག་ཕུལ་བྱུང་བཞེངས་ཏེ། རྗེ་མཁའ་སྤྱོད་
པར་ཕུལ་བ་སོགས་དགོངས་པ་ཡོངས་སུ་རྫོགས་པར་མཛད། དེ་བཞིན་་་་་
གཤེགས་པ་ཀརྨར་ཕེབས་སྐབས་ཉིད་ནས་དགོངས་པ་ཞུས་ཏེ། གདན་ས་སི་
ཏུ་ཤཱཀྱ་བཟང་པོ་ལ་གཏད། ཉིད་ཀུན་སྤངས་མཛད་ནས་དགོངས་རྫོགས་ཀྱི་
སྐབས་འདི་དག་དང༌། འཆད་ཉན་གནང་དགོས་ཙམ་མ་གཏོགས། ཕལ་
ཆེར་དབེན་པ་ཁོ་ནར་བཞུགས་པས་ཀུན་སྤངས་རིན་པོ་ཆེར་ཡང་གྲགས། རྗེ་
དོན་ལྡན་ཞབས་སྐུ་ཕྲ་མོ་ནས་སྤྱན་དྲངས་ཤིང་ཞབས་ཏོག་མཛད། སློབ་་་
མའང་རིག་གྲོལ་གྱི་ཡོན་ཏན་དང་ལྡན་པ་མང་དུ་བྱུང་ངོ༌། །
གོ་ཤྲཱི་ཤཱཀྱ་བཟང་པོ་ནི། དཔོན་དཀོན་མཆོག་རྒྱལ་མཚན་གྱི་སྲས་ཆོས་
ཀྱི་རྒྱལ་མཚན་ཉིད་ཀྱི་དབོན་པོ་ཡིན་ཏེ། ཆོས་རྗེ་དེ་བཞིན་གཤེགས་པ་ཉིད་ཀྱི་
སྐུ་དྲིན་ལས། གོང་མ་ཆེན་པོའི་ ཀྭན་ཏིན་གོ་ཤྲིའི་ལས་ཀ་ཀ་བོ་མིང་དང་་
བཅས་པ་གནང་སྟེ། གོང་སྨོས་ལྟར་ཀརྨའི་གདན་ས་བསྐྱངས་པས་སི་ཏུ་ཤཱཀྱ་
བཟང་པོར་གྲགས་པའོ། །
ཞྭ་དམར་ཅོད་པན་འཛིན་པ་གསུམ་པ་ཆོས་དཔལ་ཡེ་ཤེས་ནི། མཁའ་
562



སྤྱོད་དབང་པོ་ཉིད་ཀྱི་རྣམ་ཐར་གསང་སྒྲོན་དུ། ཕྱི་དུས་སྔགས་སྤྱོད་རྣལ་་
འབྱོར་ཀུན་ཏུ་རྒྱུ། ཞེས་ལུང་བསྟན་པ་ལྟར་འཁྲུངས་པའི་ཡུལ་ནི། ཀོང་
ལུང་རལ་གསུམ་ལས་ཉང་ཁ་ལུང་པ་ཆོས་ཀྱི་སྡེ་ཞེས་འདོགས་པའི་སའི་ཆའི།
བྱེ་བྲག་ཁེ་ནང་གི་བྲག་མདོ་ཞེས་པའི་གྲོང་དུ། ཡབ་བསམ་འགྲུབ་ཀྱི་མིང་ཅན།
རུས་པ་ཁུའི་རིགས་སུ་བྱུང་བ། ཤིང་མོ་གླང་གི་ལོ་པ་ཉི་ཤུ་རྩ་གཅིག་ལོན་ཞིང་།
བརྫུན་དང་གཡོ་མེད་པ་ངང་ཚུལ་བཟང་ལ་དྲང་པོར་སྨྲ་བ་དང་། ཡུམ་ཡང་
དད་པ་དང་ལྡན་ལ་སེམས་བཟང་བ། ཡབ་དེ་ལས་ལོ་གཅིག་གིས་གཞོན་པ།
མེ་ཕོ་སྟག་གི་ལོ་མ་རུས་ལས་མིང་དུ་ཆགས་པ། བར་མཟའ་ཞེས་བྱ་བ་དག་
ལྷན་ཅིག་ཏུ་འཁོད་པའི་ཚེ། ཡུམ་གྱི་རྨི་ལམ་དུ། སྤང་གཤོངས་ཤིན་ཏུ་བདེ་
བར་ཆ་ཐེར་དཀར་པོ་ཕུབ་འདུག་པའི་གསེབ་ཏུ་ཕྱིན་པས། བུད་མེད་དར་
ཡོལ་ཞིག་ཆུ་གཉིས་ཟོམ་གང་བསྐུར་ནས། འདི་མ་བོར་ཉར་བར་གྱིས་ཟེར་
གྱིས། དེ་ཁུར་ཏེ་རི་ལོགས་ལ་འཛེགས་པ་ན། དགོན་པ་གཅིག་ཏུ་སླེབས།
དེའི་ཕྱོགས་གར་ཕྱིན་ཐམས་ཅད་དུ་ལོ་ལེགས་པའི་སྙེ་མ་བཟང་པོ་སྣང་བ་ལས་
མང་དུ་བཏོགས་ནས་ཚགས་བྱས་པ་དང༌། བན་དེ་རྟ་པ་ཞྭ་ཐེབ་གོན་པ་མང་
པོ་ ཐག་ཉེ་བར་འགྲོ་བ་དང༌། ཁོང་རང་དབང་བའི་མཁར་གྱི་རྩེ་མོར་དར་
ཕྱར་བ་དང་། ཉི་མ་ཤར་བ་དང༌། རང་གི་གོས་རྙིང་པ་རྣམས་ བོར་ཏེ།
གསར་པ་བཟང་ལ་མང་པོ་གོན་པ་དང་། གཡུ་མཚོ་ཆེ་བའི་རྒྱུན་མང་པོ་་
བཏགས་པ་དང་། གཡུ་རྡོག་མང་པོ་རྙེད་པ་དང༌། རྩྭ་སྔོན་པོ་བཟང་པོ་མང་
དུ་བཏུས་ནས་ཉ་ར་བྱས་པའི་རྨིས་ལྟས་རྣམས་བྱུང་ཞིང༌། ཡབ་ཀྱི་རྨི་ལམ་
དུའང་། མཁར་གྱི་རྩེ་མོར་བ་དན་སྔོན་པོ་འཕྱར་བ་དང་། མགོ་ལ་གཡང་
མར་བྱུགས་པ་སོགས་ལྟས་དགེ་བ་བྱུང་ངོ༌། ། དངོས་སུའང་ལྷུམས་སུ་ཞུགས་
ནས་ཟླ་བ་འགའ་སོང་བ་ན། , མངལ་དུ་མ་ཎིའི་སྒྲ་ཧ་ཅང་གསལ་བ་མིན་ཙམ་
གྲགས་ པ་ལ། ཡུམ་སྔོན་བུ་བཙའ་ མ་ མྱོང་ བའི་ གཞོན་ནུ་ མར་ སོང་ བས།
563



གཞན་བུ་ལྟར་ཡོད་པ་རྣམས་ལ་སྐད་འདི་ལྟར་ཡོང་བ་ཡིན་ནམ་སྙམ་པ་དང་།
རེས་འགའ་གྲང་བའི་སྐད་ཡིན་ཏེ་འོང་བསམ་ནས། མི་ལ་སྨྲ་མ་ཕོད་པར་
གནས་པ་ལ། ནུ་མོ་དང་གྲོགས་གཞན་གྱིས་ཐོས་ཏེ་དྲི་བའི་ལན། གོང་ལྟར་
བརྗོད་པས། བུད་མེད་རྒན་པ་བུ་མང་དུ་སྐྱེས་པས་ཀྱང་། དང་པོ་ནས་མི་
སྐད་མི་འོང་ཞིང་ ལྷག་པར་ཡང་མ་ཎི་བགྲང་བའི་སྐད་གསལ་བ་འདི་ངོ་
མཚར་ཆེ་བ་ཡིན་ཞེས་གཅིག་ནས་གཅིག་ཏུ་བརྒྱུད་དེ། གྲགས་པ་ཆེ་བར་གྱུར་
ཏོ། །གྲོང་མི་བྱིན་གྱིས་མཐུན་སྣང་དུ་གྲུབ་པ་ལའང་། མཁར་དེའི་རྩེ་མོ་ལ་
འཇའ་ཚོན་གདུགས་ཀྱི་རྣམ་པ་སྒོར་མོ་གཅིག་གི་ཕྱོགས་བཞིར་ཀ་བ་ལྟར་གྱེན་དུ་
ཟུག་པ་དང་། རེས་འགའ་ལོགས་ལ་དར་འཕྱར་བ་འདྲ་བ་རྒྱུན་དུ་བྱུང་ཞེས་
ཁ་མཐུན་པར་སྨྲའོ། །
དེ་ནས་ལྷུམས་སུ་ཞུགས་དུས་ཀྱི་ཟླ་བ་རྫོགས་ཏེ། མེ་ཕོ་ཁྱིའི་ལོ་ཀོང་པོ་
གྲོང་རྩིས་པའི་དབྱར་ཟླ་ར་བ་རྒྱ་ཧོར་གྱི་ལུགས་ཀྱི་ཟླ་བ་གཉིས་པའི་ཚེས་བཅུ་
བཞི་སྐར་མ་རྒྱལ་དང་ལྡན་པའི། ཉི་མ་ཤར་བ་དང་དུས་མཚུངས་སུ་སྐུ་་་
བལྟམས་པ་དེ་ཡང༌། གཟུགས་བཟང་བ་མཛེས་པ། ཡན་ལག་དང་ཉིང་
ལག་རྫོགས་ཤིང༌། དཔྲལ་བ་དབྱེས་ཆེ་བ། དབུ་གདུགས་ལྟ་བུ་ཞབས་་་
མཐིལ་ལ་མེ་རིའི་དབུས་སུ་ཧོར་ཡིག་གསར་གྱི་རྒྱལ་ཞེས་པའི་རི་མོས་མཚན་པ་
ཞིག་བཙས་སོ། །འཁྲུངས་ནས་ཟླ་བ་ལྔ་ལོན་པའི་མཚམས་སུ་སུམ་མཁར་བ་
འགའ་དེར་འོངས་ནས་བྱིན་རླབས་ཞུ་བ་ལ་རིམ་པ་ལྟར་ཕྱག་དབང་མཛད།
ཡབ་ཀྱིས་བྲག་མདོ་ནས་འབྲས་བུ་གདན་དྲངས་པ་ལ་བྲག་མདོ་པ་རྣམས་ཀྱིས་
སྐྱེལ་ཐུང་བྱས་པའི་སར་མགོ་ལ་མར་བྱུགས་པ་གཅིག་མ་གཏོགས་གཞན་ཐམས་
ཅད་ལ་ཕྱག་དབང་རིམ་པ་བཞིན་མཛད། ཡུལ་དེ་སྐོར་གྱི་ཨ་ཕ་ལ་ཨ་ཇོ་ཞེས་
འབོད་པའི་ལུགས་ཡོད་པ་ལྟར་སྨྲ་བ་བསླབ་པའི་ཐོག་མར་ཨ་ཇོ་གྱིས་ཞེས་སྨྲས་
ཀྱང་ཨ་ཕ་ཞེས་བོད་སྤྱིའི་ངག་དང་མཐུན་པར་གསུངས་པས་ཐམས་ཅད་ཧ་ལས་
564



པར་གྱུར་ལ། དེ་བཞིན་དུ་སྨྲ་བའི་དུས་ལ་བབ་པ་ནས། ཡུལ་སྐད་ངན་པ་
དང་མ་འདྲེས་པའི་སྐད་ཡ་མཚན་དུ་འཛིན་པ་གསུངས་པ་སོགས་ཀྱི་གཏམ་སྙན་
ཐོས་པ་ལ་བརྟེན་ནས། དགེ་སློང་དཔོན་གྲགས་པ་དང༌། བླ་མ་ཆོས་བཟང་
བ་རྣམ་གཉིས་ཀྱིས་བརྟག་པ་བྱ་བའི་ཆེད་དུ། དགེ་བའི་བཤེས་གཉེན་བྱམས་
པ་དང་། དགེ་སློང་དཔལ་ལྡན་རྒྱལ་མཚན་སོགས་བཏང་ནས། བཤེས་་
གཉེན་བྱམས་ པས་ གོང་གི་ལོ་ རྒྱུས་ ཐམས་ ཅད་ ཡི་ གེར་བཀོད་ དེ། ཨེ་མ།
མཚུངས་མེད་རྒྱལ་དབང་དེ་ཡི་ཐུགས་རྗེ་ཡིས། །མོས་ལྡན་གདུལ་བྱ་རྩེ་གཅིག་
འདུན་རྣམས་ལ། །བཟུང་ངམ་འོན་ཏེ་མིན་ཞེས་སོམ་ཉི་ལ། །འདི་བྲིས་
མཚན་ལྟས་རྣམས་ལ་གཟིགས་ཏེ་དཔྱོད། །ཅེས་སོགས་ཟླ་བ་བརྒྱད་པ་ཡན་གྱི་
མཛད་སྤྱོད་རགས་པ་བསྐུར་བ་དང༌། ངག་ལས་གསལ་བ་རྣམས་ཀྱིས་ཡིད་
ཆེས་སྐྱེས་ནས་སྔོན་གྱི་གྲྭ་པ་གཞན་དག་མཇལ་བ་ལ་ཡང་རྒྱུས་ཡོད་ཀྱིས་བསླབ་
པ་མ་ཡིན་པར་ངོ་མཁྱེན་ནས། དེའི་ལོ་རྒྱུས་གསུངས་པས་ཁྱད་པར་དུ་ཡིད་
ཆེས་ཏེ། ཡབ་ཡུམ་ལ་འདི་ནི་བདག་ཅག་གི་བླ་མ་དེའི་སྐུ་སྐྱེ་ཡིན་པར་ངེས་
པས་ཅིས་ཀྱང་། ངེད་བུ་ཆེན་ཞལ་སློབ་རྣམས་ཀྱིས་གདན་དྲངས་ཏེ་སྐུ་བསྐྱེད་
བསྲིང་བ་འཐད་ཅེས་དྲན་བསྐུལ་ཡང་ཡང་བྱས་ནའང་གཅུང་པོ་ཤཱཀྱ་དབང་
ཕྱུག་ཀྱང་། དེ་ནས་ལོ་བདུན་པ་འབྲུག་ལོ་ལ་སྐྱེས་པ་ཡིན་པས། དེའི་དུས་སུ་
བུ་གཅིག་པོར་བཟུང་ནས་ཁྱོད་ཀྱི་བླ་མའི་སྤྲུལ་སྐུ་མིན་ཀྱང་ཆོག ངེད་ཀྱི་བུ་སུ་
ལའང་མི་གཏད་ཟེར་ནས། དེ་ཕྱིན་ཆད་བཙུན་པ་སུ་ཡང་འཕྲད་དུ་མ་སྟེར་བ་
ལ། དགེ་སློང་དཔོན་གྲགས་པ་དང་བླ་མ་ཆོས་བཟང་བ་རྣམ་པ་གཉིས་ཀྱིས།
མོ་རྩིས་པའི་སྔགས་པ་རྣམས་ལ། ཉང་ཆུ་འགྲམ་དུ་སྐུ་ཁྲུས་དང་བསངས་ལེན་
མང་དུ་བྱེད་དགོས་པའི་རིམ་གྲོ་ཕོག་ཏུ་བཅུག་ཅིང༌། འཁྲུངས་ནས་ལོ་ངོ་བཞི་
བ་ཙམ་ལ་དུས་ཚེས་བསྒྲིགས་ཏེ་གྲྭ་པ་འབའ་ཞིག་གིས། ཉང་ཆུའི་ཀོ་གཞུང་
ལས། ཡབ་ཡུམ་སྲས་གསུམ་དབང་མེད་ལ་གདན་དྲངས་ནས་སྟག་རྩེར་ཡུན་
A
565



རིང་དུ་བཞུགས་པས་སྟག་རྩེ་སྤྲུལ་སྐུ་ཞེས་གྲགས་ཤིང་། དགུང་ལོ་ལྔ་དྲུག་ཙམ་
ལོན་པའི་ཚེ། འོ་འབུག་ཕུར་ཕལ་གྱིས་བགྲོད་པར་དཀའ་བའི་བྲག་བྱ་སྐྱིབས་
ཤིན་ ཏུ་མཐོ་བ་བྱ་རྒོད་ཀྱི་གནས་ སུ་རུང་བར་ཐོགས་པ་མེད་པར་བྱོན་པ་ལ།
འཁོར་དག་གིས་གསོལ་བ་བཏབ་པས། ཇི་ལྟར་བྱོན་པ་མ་མཐོང་བར་ཕེབས་པ་
དང་། རག་དང་རྩིགས་པ་གང་ལའང་མ་ཐོགས་པར་ནང་དུ་རྒྱུ་བ་མཛད་
ཅིང་། གཞན་རྒྱུད་མཁྱེན་པའི་ མངོན་ཤེས་མང་དུ་མཛད་པར་སྣང་ཡང་།
གྲྭ་ པ་ རྒན་ གཞོན་ ཕལ་ མོ་ ཆེས་ མཛད་ སྤྱོད་ རྩུབ་ ཅིང་ སྐུ་ རྩལ་ ཆེ་ བ་ དང༌།
ཐུགས་གྲུང་པོར་འཛིན་པ་ལས། རྫུ་འཕྲུལ་དང་གཞན་རྒྱུད་མཁྱེན་པའི་ཡོན་
ཏན་དུ་བཟུང་བ་ཉུང་ངེ་བ་ལས་མ་བྱུང་བ་ཡིན་ནོ། ། ཞེས་རྒན་པོ་དག་གིས་
ངག་ཏུ་གླེང་བ་ལས་ཐོས་སོ། །
དེ་ནས་རིམ་གྱིས་མར་སྟེང་དང༌། དགའ་ལྡན་མ་མོར་བྱོན་ཏེ་སྔར་གྱི་
གདུལ་བྱ་དག་ལ་ལོ་རྒྱུས་རྒྱས་པར་གསུངས་ཤིང་ཡོན་བདག་གཅིག་ལ་གདམས་
པ་ནི། དུས་གསུམ་མཁྱེན་གཟིགས་བླ་མ་རིན་པོ་ཆེ་མཁྱེན། བླ་མ་རང་
སེམས་ཡིན། བྱིན་རླབས་མོས་གུས་ཡིན། ཏིང་ངེ་འཛིན་མཉམ་བཞག་ཡིན།
ཚེ་གཅིག་སངས་རྒྱས་ཡིན། ཆ་ཙམ་ལྡན་པ་ཉིད་དུ་གྱུར། །བླ་མ་རྗེ་ལ་མོས་
གུས་དང་། །དག་སྣང་ཕྱོགས་མེད་བྱེད་པ་ཞེས། །སྨིན་གྲོལ་བདེ་ལ་བཀོད་
མཛད་པའི། །བཙུན་པ་སྤྱན་རས་གཟིགས་ལ་ཕྱག་འཚལ་བསྟོད། །ཡོན་
ཏན་ཐུགས་དགོངས་རྫོགས་ཕྱིར་བྲིས། །ཞེས་གསུངས། དྲུང་གོང་མའི་ཞལ་
ཆེམས་ཕྱག་བྲིས་སུ་མཛད་པ་ངོ་བོ་དགའ་ལྡན་མ་མོའི་ཕྱག་མཛོད་ཀྱི་སྒམ་དུ་
བཅུག ངོས་བཤུས་བྱེས་སུ་ཁྱེར་བ་ལས་ཕྱི་མ་ ཐམས་ཅད་ཀྱིས་མཐོང་བར་
མཛད་ཟིན་ཀྱང༌། ངོ་བོ་ཕྱག་འདེབས་དུས་འདིར་བཞག་པ་ཡིན་གསུངས་
ནས་བཏོན་ཏེ་བསྟན་པས། བླ་མ་རྣམ་གཉིས་ཀྱིས་ཐོག་དྲངས་ཡིད་ཚིམ་པའི་
ངེས་ཤེས་སྐྱེས་སོ། །
566



དེ་དག་གི་ཚེ་བླ་མ་ཆོས་ཀྱི་བཟང་པོའི་དྲུང་དུ། རྡོ་རྗེ་ཕག་མོ་སོ་བདུན་
མའི་དབང་། རྒྱལ་བ་རྒྱ་མཚོ་པདྨ་ཟབ་རྒྱས། ། བེར་ནག་ཅན་རིགས་བསྡུས་
སོགས་ཀྱི་དབང་དང་སྒྲུབ་ཐབས་མ་ལུས་པ་གསན་ཞིང་། གྲུབ་ཆེན་ཀརྨ་པཀྴི།
ཆོས་རྗེ་རོལ་པའི་རྡོ་རྗེ། དཔལ་ལྡན་མཁའ་སྤྱོད་དབང་པོ་རྣམས་ཀྱི་གསུང་
སྒྲོས་ ཚང་ མ་ དང༌། ཚོས་ དྲུག ཕྱག་ཆེན། རླུང་ སེམས་ གཉིས་ མེད།
རྫོགས་ཆེན། གསང་འདུས་རིམ་ལྔ། རྒྱུད་འབུམ་གྱི་ལུང་རྣམས་ཀྱང་གསན་
ནོ། །བླ་མ་འདི་རྗེ་རྒོད་ཚང་པའི་སྤྲུལ་པར་གཟིགས་ཏེ། བསྟོད་པ་མཛད།
བླ་མ་དགེ་སློང་དཔོན་གྲགས་པ་རྒྱལ་མཚན་པའི་དྲུང་དུ། རྫོགས་ཆེན་རྒྱུད་
བཅུ་བདུན། སྙིང་ ཐིག སྙིང་ པོ་ དོན་ གསུམ། བསྲེ་ བ་ བསྐོར་ གསུམ།
བདེ་མཆོག་ཡོ་ནག་དྲིལ་གསུམ་གྱི་དབང་བསྐུར་ལ་སོགས་པ་གསན། དགུང་
ལོ་བདུན་བཞེས་པ་ཆུ་ཕོ་འབྲུག་གི་ལོའི་སྟོན་རྒྱབ་སྤྲོ་བོ་ཕྱོགས་ཀྱི་གྲྭ་པ་ཡོན་
བདག་རྣམས་ཀྱིས་ཞུ་ནན་ཕུལ་བ་ལྟར། ཡེ་གོང་ལ་སོགས་པར་བྱོན། དད་
དང་ལྡན་པ་རྣམས་ཀྱིས་འབུལ་བ་ཞབས་ཏོག་རྒྱ་ཆེར་བྱས་ཤིང་། གསུང་ཆོས་
བསྔོ་བ་གང་ལ་གང་འཚམ་ཐུགས་ནས་གསུངས་པས་སྐྱ་སེར་ཐམས་ཅད་དད་པ་
བརྟན་པོ་ཐོབ་པར་མཛད་དོ། །དགུང་ལོ་བརྒྱད་བཞེས་པ་ཆུ་མོ་སྦྲུལ་གྱི་ལོ་ཟླ་
བ་བཅུ་པའི་ཚེས་གསུམ་གྱི་ཉིན་ཆོས་རྗེ་དེ་བཞིན་གཤེགས་པ་དབུས་ཀྱི་མལ་གྲོ་
ནས་རིམ་གྱིས་བང་མདོར་ཕེབས་པ་དང་མཇལ། དེའི་ཉིན་མོ་ཁོ་ནར་ཡོངས་
རྫོགས་དགེ་བསྙེན་གྱི་སྡོམ་པ་བཞེས། དཔོན་སློབ་ལྷན་དུ་ཕེབས་པའི་ལམ་
དུའང་། ཆོས་ཐུན་རེ་མ་ཆག་པར་གསན། སྟག་རྩེར་ལོ་དེའི་ཟླ་བ་བཅུ་
གཅིག་པའི་ཚེས་བཅུ་ལ། ཆོས་རྗེ་རིན་པོ་ཆེ་དེ་བཞིན་གཤེགས་པས་མཁན་པོ་
དང༌། གུ་ཤྲི་འགོ་བློན་པ་བློ་གྲོས་རྒྱལ་མཚན་དཔལ་བཟང་པོས་སློབ་དཔོན་
མཛད་དེ་དགེ་འདུན་དང་བཅས་པས་རབ་ཏུ་བྱུང་ཞིང་དགེ་ཚུལ་མཛད་པའི་
དུས། མཚན་ ཡང་ ཆོས་ ཀྱི་དཔལ་ཡེ་ཤེས་ ཞེས་ འདོགས་ པར་མཛད་ ཅིང་།
567



ཚངས་པར་སྤྱོད་པར་བརྟན་པར་གནས་སོ། །
མཁན་པོ་ཆོས་ཀྱི་རྗེ་དེ་བཞིན་གཤེགས་པའི་དྲུང་དུ། སྔ་ཕྱིར་གསུང་
ཆོས་གསན་པའི་རྣམ་གྲངས་ཀྱང༌། རྒྱལ་བ་རྒྱ་མཚོ་དང་། རྡོ་རྗེ་ཕག་མོ་ལྷན་
ཅིག་སྐྱེས་མ་དང༌། ཡེ་ཤེས་མགོན་པོ་བེར་ནག་ཅན་རྣམས་ཀྱི་སྒྲུབ་སྐོར་ཞལ་
གདམས་རྫོགས་པ་དང་། དབང་བསྐུར་བའང་གསན་ཞིང་ལུས་མེད་མཁའ་
འགྲོའི་ཆོས་སྐོར། ཆོས་དྲུག་མཁར་ཁ་མ། དོ་ཧ། ཕྱག་ཆེན་ཡི་གེ་འབྲུ་
བཞི་པ། འབྲེལ་བ་བཞི་ལྡན། རླུང་སེམས་གནད་ཀྱི་ལྡེ་མིག ཆོས་དྲུག །
ལྷན་ཅིག་སྐྱེས་སྦྱོར། སྐུ་གསུམ་ངོ་སྤྲོད། ནི་གུ་ཆོས་དྲུག གཅོད། རས་
ཆུང་སྙན་བརྒྱུད། ཨུ་རྒྱན་བསྙེན་སྒྲུབ། སྦྱོར་བ་ཡན་ལག་དྲུག་པ། རྫོགས་
ཆེན། ལམ་འབྲས་ལ་སོགས་པའི་ལུང་ཁྲིད་མང་དུ་གསན། དེ་དུས་རྒྱ་ནག་
ལ་སོགས་པའི་ཡུལ་ཁམས་སྐད་རིགས་མི་གཅིག་པ་མང་པོ་ལ་མངའ་མཛད་པ།
གོང་མ་ཆོས་ཀྱི་རྒྱལ་པོ་ཡུན་ལོས། ཏའི་བའུ་ཧྭ་ཝང་གི་བླ་མའི་སྐྱེ་བ་འཁྲུངས་
པར་གསན་ནས། རྡོ་རྗེ་འཆང་གི་སྐུ། རྡོ་རྗེ་དྲིལ་བུ་ཤུབས་བཅས། གོས་
འཇམ་ཇུས་ཏ་ཧུང་གི་སྐུ་ཆོས་དམར་སྨུག་རི་མོ་ཅན་གྱི་སྐུ་ ཤམ་དང༌། སྐུ་
འགག་ཏ་ཧུང་རི་མོ་ཅན་ནང་དར་དང་བཅས་པ་གོས་ལུ་ཧང་གི་རྒྱུན་ལྡན།
བེར་ཐུལ་ཏ་ཧུང་དང་གསེར་མ་ནང་དར་བཅས་པ། གོས་ཕྲུག་ཏ་ཧུང་གི་དབུ་
ཞྭ་སོགས་དང་། རྗེས་སུ་ཆོས་རྗེས་ཞུས་ནས་ཞྭ་དམར་གྱི་གནང་སྦྱིན་ཡང་བྱུང་
ངོ༌། །
ཤིང་མོ་ལུག་གི་ལོ་ལ་ལྷ་ས་དང་ཉེ་བ། པོ་ཏ་ལར། ཆོས་ཀྱི་རྗེ་རིན་པོ་
ཆེ་དེ་བཞིན་གཤེགས་པ་ཞིང་གཞན་དུ་གཤེགས་པའི་དགོངས་རྫོགས་མཆོད་
འབུལ་བསྐུར་བ་མཛད་ཅིང་། དུས་མཆོད་གསོལ་འདེབས་རྒྱུན་ལྡན་ཡང་་
མཛད་དོ། །
ས་ཕོ་ཁྱིའི་ལོ་དགུང་ལོ་བཅུ་གསུམ་པ་ལ། སྙེ་བོའི་ཡུལ་གྱི་ལྷ་སྡེ་མི་སྡེས་
568



གདན་དྲངས་ཏེ། ཡུལ་དེར་བྱོན་དྲེལ་མང་དུ་ཕུལ་བ་ལ་བརྟེན་ནས་རྗེས་སུ་
ཡང་གཟིམ་དྲེལ་བརྒྱད་ཅུ་ལྷག་ཙམ་དུ་འཕེལ་བར་འགྱུར། ཡུལ་ཁམས་དེར་
གནས་པ་ཐམས་ཅད་ཆོས་དང་ཟང་ཟིང་གི་སྦྱིན་པས་ཚིམ་ཞིང་བདེ་ལེགས་དང་
ལྡན་པར་མཛད་དེ། སླར་ཀོང་པོར་ཕེབས། དགོན་གསུམ་གྱིས་ཐོག་དྲངས་
རི་དགོན་ཀླུང་དགོན་ཡོན་བདག་དང་བཅས་པའི་འཛིན་སྐྱོང་ཡང་དག་པ་་་
མཛད་པ་ཐམས་ཅད་ཀྱང་དར་རྒྱས་ཆེ་བར་གནས་ཤིང་། དེ་དག་གི་དུས་
སོགས་སྔ་ཕྱིར། རྫ་དགོན་ཀུན་སྤངས་པ་ཆོས་ཀྱི་ཡེ་ཤེས་ཞེས་བྱ་བ། ཆོས་ཀྱི་
རྗེ་མཁའ་སྤྱོད་དབང་པོའི་བུ་ཆེན་དུ་གྱུར་པ་ཞིག་གདན་དྲངས་ཏེ། ཕྱག་རྒྱ་
ཆེན་ པོ་ ལྷན་ ཅིག་ སྐྱེས་ སྦྱོར་ དང་། གསང་ འདུས་ རིམ་ ལྔ་ དམར་ ཁྲིད།
གསེར་ལྡིངས་པས་མཛད་པའི་ནག་ཁྲིད་སྐོར། ཡེ་ཤེས་རྡོ་རྗེ་ཀུན་ལས་བཏུས།
ལྷ་མོ་བཞིས་ཞུས། རྣམ་བཞག་རིམ་པ་རྣམས་ཀྱི་བཤདཔ། བུ་སྟོན་རིན་པོ་
ཆེས་ མཛད་པའི་ཁྲིད་ ཡིག་ གི་སྟེང་ནས་ ཁྲིད་ དང༌། ངོ་སྤྲོད་ཡུ་ མོ་ལུགས།
དགེ་ལྡན་པའི་ལུགས་ཀྱི་གདན་རྫོགས་གསལ་སྒྲོན་ལ་སོགས་པ་དང་། ཨུ་རྒྱན་
བསྙེན་སྒྲུབ་ཀྱི་སྐོར་མཁས་བཙུན་པ་དང་། ཆོས་རྗེ་མཁའ་སྤྱོད་དབང་པོའི་
ཡིག་ཆ་རྣམས་ཀྱི་ལུང་དང་། སྦྱོར་དྲུག་དང་། རས་ཆུང་སྙན་རྒྱུད་ཀྱི་ཁྲིད་
ཡིག རྡོ་ རྗེ་ ཕག་ མོ་ དང༌། རྒྱལ་ བ་ རྒྱ་མཚོའི་ སྒྲུབ་ སྐོར་རྣམས་ཀྱི་ལུང་།
མཁའ་ སྤྱོད་ བསྙེན་ སྒྲུབ། འབྲེལ་ བ་ གསུམ་ ལྡན། སྐུ་ གསུམ་ ངོ༌ སྤྲོད།
གཅོད་ཡུལ། བློ་སྦྱོང་། ཐུགས་རྗེ་ཆེན་པོའི་དམར་ཁྲིད། དམར་ཞབས་
སྐོར། བི་མ་ལ་སྙིང་ཐིག་གི་སྐོར་རྣམས་ཀྱི་ཁྲིད། རྗེ་མར་པའི་ཤོག་དྲིལ་བཞི་
མའི་སྐོར། བསྲེ་འཕོའི་སྐོར་བརྒྱུད་པ་སོ་སོ་ལས་བྱུང་བ་ཆོས་ཚན་མང་པོ་
དང་། བསྲེ་འཕོ་ཅིག་ཅར་བ་ཕྱག་རྒྱ་ཆེན་པོའི་གཞུང་གདམས་ངག ཡང་
དགོན་པའི་རི་ཆོས་ཐབས་ལམ་སྐོར། པཎྜི་ཏ་དོན་ཡོད་རྡོ་རྗེ་ནས་བརྒྱུད་པའི་
མན་ངག་རྡོ་རྗེའི་ཚིག་འབྱེད་ལ་སོགས་པའི་ལུང་། ཚེ་དཔག་མེད་ཛེ་ཏཱ་རིས་
569



མཛད་པའི་གཞུང་སྒྲུབ་དཀྱིལ་འབྲི་གུང་ལོ་ཙཱའི་ཡིག་ཆ་ལ་བརྟེན་པའི་དབང་།
ཐུགས་རྗེ་ཆེན་པོ་ཡིད་བཞིན་འཁོར་ལོའི་རྗེས་གནང་། སྒྲུབ་སྐོར་ལས་ཚོགས་
བླ་མ་བི་རོ་ནས་བརྒྱུད་པ་དང༌། ཚེ་བདག་གཡུང་སྟོན་པའི་ལུགས་ཆོས་ཚན་
མང་ པོ་ དང་། རྩེ་ རྒྱུད་ སྡིག་ པ་ སྙིང་ འཛིན་ སོགས་ ལྕགས་ སྡིག་ གི་ སྐོར།
གངས་པ་ཤཱག་འབུམ་ནས་བརྒྱུད་པ་རྣམས་ཀྱི་ལུང་། ཕག་མོ་ཤེས་རབ་གསལ་
བྱེད་ཀྱི་རྗེས་ གནང༌། སྒྲུབ་ ཐབས་ཀྱི་ལུང་། བཀའ་གདམས་ ལམ་ རིམ།
དཔལ་ཕག་མོ་གྲུ་པས་མཛད་པའི་བསྟན་རིམ། སེམས་ཁྲིད་ཡིད་བཞིན་ནོར་
བུ། བཀའ་ སྲུང་ ཏྲག་ ཤད་ ཀྱི་ སྒྲུབ་ སྐོར་ རྣམས་ དང༌ བཅས་ པའི་ ལུང་།
གཤིན་རྗེ་གཤེད་ཀྱི་རྫོགས་རིམ་སྤྲོས་མེད་ཀྱི་ཁྲིད། རིན་ཆེན་བཅུད་བསྡུས་ལ་
སོགས་པའི་མན་ངག་མང་དུ་གསན་ནོ། །
སྐྱབས་གཅིག་བ་ཡོར་བཞུགས་པ་ན། བྱ་བྲལ་སྟོན་པ་ཞེས་བྱ་བས་ངོ་
སྤྲོད་ཞུས་པའི་ལན་དུ། ཤྲཱི་བཛྲ་ཌཱ་ཀི་ནཱི། བདེ་སྟོང་གཉིས་མེད་བསྲེ་པ་
འདི། །ལྷན་སྐྱེས་ཆོས་སྐུའི་ངོ་བོ་ཡིན། །མ་ཡེངས་དེ་ཡི་ངོ་ལ་བལྟ། །དེ་ཚེ་
ཆོས་སྐུ་རྟོགས་པར་འགྱུར། །ཞེས་གསུངས། །
570



ལེའུ་དྲུག་པ། ཆོས་རྗེ་ཀརྨ་པ་མཐོང་བ་
དོན་ལྡན་པའི་རྣམ་ཐར།
གཅིག སྐུ་བལྟམས་པའི་ཚུལ།
མེ་ཕོ་སྤྲེའུའི་ལོ་ལ། ཆོས་རྗེ་ཀརྨ་པ་མཐོང་བ་དོན་ལྡན་པ་དོམ་དུ་་
བལྟམས་ཏེ། དགུང་ལོ་དྲུག་པ་ལྕགས་མོ་གླང་ལོ་ལ་ཙཱ་རི་ཏྲར་ཚེ་སྒྲུབ་མཛད་
ཆེད་དུ་བྱོན་པ་དང་ལམ་དུ་མཇལ་འབུལ་བ་བསྙེན་བཀུར་གྱ་ནོམ་པས་འཁོར་
དང་བཅས་པ་རྣམས་མཉེས་པར་མཛད་ཅིང་། ཆུ་ཕོ་སྟག་གི་ལོ་ཡི་དབྱར་སོས།
དཔལ་ཙཱ་རི་ཏྲའི་གནས་ཀྱི་བྱེ་བྲག་གསར་མ་ལས། བཀྲ་ཤིས་ལྗོངས་སུ་བྱོན།
དཔོན་སློབ་གནས་ཐ་དད་ཀྱི་གཟིམས་ཁང་དུ་བཞུགས་ནས། ཚེ་དཔག་ཏུ་
མེད་པ་གྲུབ་རྒྱལ་མོའི་ལུགས་ཀྱི་ཕྱི་ནང་གསང་བའི་བསྙེན་སྒྲུབ་མཛད་སྔགས་ཁྲི་
ཕྲག་ཉི་ཤུ་རྩ་བཞི་བཟླས་པས། མནལ་ལམ་དང་མངོན་སུམ་གྱི་ལྟས་ཁྱད་པར་
བ་ཡང་སྣང་བར་གྱུར་ཅིང་། ཐུགས་དམ་རྫོགས་རིམ་ལ་མཉམ་པར་འཇོག་པ་
ཐུན་དུ་བཅད་དེ་གནང་སྐུ་མཚམས་དེ་གྲོལ་བའི་རྗེས་སུ། དགུང་ལོ་བཅོ་
བརྒྱད་པ་ཆུ་མོ་ཡོས་ཀྱི་ལོ་ལ་ཆོས་རྗེ་ཀརྨ་པ་མཐོང་བ་དོན་ལྡན་པར་རབ་བྱུང་
མཛད་པ་དང༌། ཉིད་ཀྱིས་བསྙེན་པར་རྫོགས་པ་བཞེད་པ་ཡང་དུས་དེ་ཁོ་ན་
སྐབས་སུ་བབ་པར་དགོངས་ཏེ་ཀོང་པོ་སྟོད་དང་དྭགས་པོ་ནས་བརྒྱུད་དེ་འོལ་ཁ་
བཀྲ་ཤིས་ཐང་དུ་སྒར་པ་དཔོན་སློབ་ལྷན་དུ་བྱོན། མཚལ་མིན་ནས་མཁན་
ཆེན་རིན་པོ་ཆེ་བསོད་ནམས་བཟང་པོའི་ཞལ་སྔ་ནས་དགུང་ལོ་མཐོན་པོར་་
571



ཕེབས་ཤིང་སྐུ་ལུས་ཤིན་ཏུ་ལྕི་བར་གྱུར་ཀྱང་གལ་ཆེ་བ་ལ་དགོངས། དབང་
གྲགས་པ་རྒྱལ་མཚན་པས་བཀའ་ལུང་གིས་ལམ་བར་གྱི་ཐབ་འཛིན། འདོ་ལི་
དར་ཁང་ཅན་འདེགས་པ་དང་། དོལ་མདའ་ནས་མཁར་ལྟག་ཡན་དུ་གཙང་
གཞུང་དུ་ཤན་གྱིས་གདན་འདྲེན་པ། སྒར་པའི་གཞི་ལེན་ཐབ་འཛིན་ཕོགས་
ལུགས་འོལ་ཁ་ནོར་བཟང་ལ་སོགས་པས་སྒྲུབ་ཏུ་བཅུག་ཅིང་། གདན་ས་ཆེན་
པོ་དཔལ་ཕག་མོ་གྲུ་ནས་ཆོས་ཀྱི་རྗེ་སྤྱན་སྔ་བསོད་ནམས་རྒྱལ་མཚན་པས་ཇ་
འདྲེན་གསོལ་ཇ་ཞུ་བ་ལ། སློབ་དཔོན་ཆོས་སྒོ་བ་དམེན་འདོར་རྒྱལ་པོ་བསོད་
ནམས་དཔལ་དཔོན་སློབ་མང་པོ་དང་། ཕོ་བྲང་སྣེའུ་གདོང་ནས། དབང་
དྲག་བསོད་ནམས་མཚན་ཅན་དང་། སློབ་དཔོན་སོག་དབོན་བཀའ་བཞི་པ་
རིན་ཆེན་བཟང་པོ། གསང་སྟེ་སྟོན་པ་གྲགས་པ་རྒྱལ་མཚན་ལ་སོགས་པ་དགེ་
སློང་བཅུའི་ཚོགས་སུ་བསྙེན་པར་མནོས་སོ། །
གཉིས། ཐོས་བསམ་སྒོམ་གསུམ་
མཛད་པའི་ཚུལ།
དཔལ་དུས་ཀྱི་འཁོར་ལོའི་དཀྱིལ་འཁོར་ཡོངས་སུ་རྫོགས་པ་འདྲེམ་དཀྱིལ་
ལ་བརྟེན་ནས་དབང་བདུན་གོང་མ་ཆེན་པོ། རྡོ་རྗེ་སློབ་དཔོན་བདག་དབང་
དང༌། ཚེ་དཔག་གྲུབ་རྒྱལ་མའི་དབང་ལ་སོགས་པ་གསན། མཁན་ཆེན་
རིན་པོ་ཆེ་སྐུ་འཁོར་དང་བཅས་པ་ལ་འབུལ་བ་རྒྱ་ཆེར་མཛད། དཔོན་སློབ་
ཐུགས་དགྱེས་སྤྲོ་དང་ལྡན་པའི་ངང་ནས། གློད་ལ་ནས་ཕྱིར་བྱོན་ནས་དྭགས་
ལྷ་སྒམ་པོའི་གདན་སར་ཕེབས། སྐུ་འདྲ་རིན་པོ་ཆེ་ལ་མཆོད་པ་མང་སྐོལ་
མཛད་དེ། ཀོང་པོར་རིམ་པས་བྱོན་ཏེ་བ་ཡོ་དགོན་དང་ཉེ་བ་དགོན་སར་རྒྱ་
མཚོ་སྒང་དུ་རེ་ཞིག་བཞུགས་ནས། སོག་དབོན་བཀའ་བཞི་པ་རིན་ཆེན་་་་
572



བཟང་པོ། སྟོན་གྲགས་ཀྱི་མཚན་གཞན་རིག་པའི་རལ་གྲི་ཞེས་པའི་དྲུང་དུ།
ཐམས་ཅད་མཁྱེན་པ་རང་བྱུང་རྡོ་རྗེའི་བཀའ་འབུམ་ཡོངས་སུ་རྫོགས་པའི་ལུང་།
སྒྲུབ་ ཐབས་ རྒྱ་ མཚོ་ ཀུན་ ལས་ བཏུས་ སུ་ གྲགས་ པའི་ རྗེས་ གནང་ དང་ལུང་།
བྱམས་པའི་ཆོས་ལྔ། དབུ་མ་རྩ་བ་ཤེས་རབ། རྩོད་བཟློག་རིག་པ་དྲུག་ཅུ་པ།
ཞིབ་མོ་རྣམ་འཐག སྟོང་ཉིད་བདུན་ཅུ་པ་རྣམས་དང་། བསྟོད་ཚོགས་ཀྱང་
གསན་ཞིང་། ཐོས་བསམ་སྒོམ་པ་ལ་གཅིག་ཏུ་བརྩོན་པར་བཞུགས། སློབ་
མ་འགའ་ཞིག་ལ་ཞལ་གདམས་ཀྱང་གནང་། །
དེ་ནས་དགུང་ལོ་ཉི་ཤུ་རྩ་བདུན་པ་ཆུ་ཕོ་བྱི་བའི་ལོ་ལ་ཆོས་རྗེ་ཀརྨ་པ་
མཐོང་བ་དོན་ལྡན་པ་དང་། དཔོན་སློབ་ལྷན་དུ་དབུས་ཕྱོགས་སུ་ཕེབས་པ་
ལེགས་པའི་བཀའ་གྲོས་མཐུན་ནས་ཉང་ཁ་ལུང་པ་ནས་བྲག་གསུམ་གྱེན་ལ་་
བརྒལ་ཏེ་འཇམ་ནེ་དང་དམར་ཚ་ཐུད་རྡོར་ཨ་རིག་ཐང་ནས་རིམ་ཀྱིས་སྒོམ་སྡེ་
དང་སོག་གི་བར་དུ་བྱོན། དད་པ་དང་ལྡན་པ་རྣམས་ཀྱིས་རྟ་ཁྲབ་མཛོ་ཕོ་མོ་
སོགས་འབུལ་བ་རྒྱ་ཆེར་བྱུང་ཞིང་། དགོས་སུ་ནག་ཤོད་ནས་ཆོས་རྗེ་མཁའ་
སྤྱོད་དབང་པོའི་ཞལ་སློབ་བླ་མ་དཀར་པོ་རིན་བཟང་ཞེས་བྱ་བ་འཕྲིན་ལས་ཆེ་
བར་སྣང་བས་གདན་དྲངས། སྡུད་མདའ་དང་གྲིབ་དོང་ལ་སོགས་པར་བྱོན།
ཁྲོམ་ཆོས་དང་སོ་སོའི་འདུན་པ་དང་མཐུན་པའི་ཆོས་གནང་། བླ་མ་རིན་
བཟང་པ་དེ་སྒྲུབ་པོ་ཡོན་ཏན་དང་ལྡན་པར་དགོངས་ཏེ། ཆོས་རྗེ་དུས་གསུམ་
མཁྱེན་པའི་སྐྱེས་རབས་གསེར་ཕྲེང་། ཡང་དགོན་པའི་རི་ཆོས་སྐོར་ཆ་ལག་
ཚང་ མ། རྟོགས་ ལྡན་ རིན་ པོ་ ཆེ་ གྲགས་ པ་ སེང་ གེའི་ རྣམ་ ཐར་ གཉིས།
གཡག་སྡེ་པཎ་ཆེན་གྱི་གསུང་འབུམ་ལ་སོགས་པའི་ལུང་གསན། བླ་མ་དེ་ཉིད་
ཀྱིས་ཐོག་དྲངས་མཚུངས་མེད་བླ་མ་དམ་པ་རྣམས་ལ་ཐུགས་ཀྱི་དད་པ་སྟོབས་སུ་
གྱུར་པ་འཁྲུངས་ནས་བསྟོད་པ་ཡང་མཛད། དེ་ནས་བྱང་རྒྱུད་ཀྱི་གཞུང་ལམ་
ཇི་ལྟ་བར་རིམ་པས་ཕེབས་ཤིང་། འདམ་གཞུང་དུ་བླ་མ་རིན་པོ་ཆེ་བན་སྒར་
573



བ་འཇམ་དཔལ་བཟང་པོས་མཇལ་ཏེ། ནཱ་རོ་ཆོས་དྲུག་དང་། ཕྱག་ཆེན་
ལྷན་ཅིག་སྐྱེས་སྦྱོར་ཞུས་པས་དགྱེས་བཞིན་དུ་གནང་། རོང་པོ་ཆེན་པོ་ལ་
སོགས་པས་འབུལ་བ་ཡང་མང་དུ་བྱས།།
ཆུ་མོ་གླང་གི་ལོ་ལ་སྟོད་ལུང་མཚུར་ཕུའི་དགོན་པར་ཐོག་མར་ ཕེབས། །
དཔོན་སློབ་སོ་སོས་མང་ཇ་འགྱེད་དང་བཅས་པ་གནང་། གནས་ནང་རྒྱལ་
བའི་རི་ཁྲོད་དུ། བླ་མ་བསོད་ནམས་འབུམ་དང༌། བླ་མ་གྲགས་པ་འོད་ཟེར་
བ་སློབ་དཔོན་རིན་པོ་ཆེ་བླ་མ་རྒྱལ་མཚན་པས་ཐོག་དྲངས་འདུས་པ་རྣམས་ལ།
དཔལ་དྭགས་པོ་ཟླ་འོད་གཞོན་ནུ་ སྒམ་པོ་བའི་བཀའ་འབུམ་ཚང་མའི་ལུང་་
སོགས། ཆོས་དང་ཟང་ཟིང་གི་སྦྱིན་པས་ཚིམ་པར་མཛད་ཅིང་། ནས་་་་
འབུལ་བ་བྱུང་བ་རྣམས་གཉེར་བ་དང་བཅས་ནས་རྒྱུན་བཞག་ པས། ཕྱི་་་
རབས་ཀྱི་བར་དུའང་ཕན་པའི་མཐུན་རྐྱེན་དུ་གྱུར། མཚུར་ཕུར་བླ་མ་གངས་
པ་དབང་ཕྱུག་རྒྱལ་མཚན་ཞེས་པ་ལ་ནི་གུ་ཆོས་དྲུག་གི་དབང་བྱིན་རླབས་ལུང་
ཁྲིད་ཚང་བ། ཆོས་སྐྱོང་གི་སྐོར་དང་བཅས་པ་དང༌། བླ་མ་ཞང་གི་བཀའ་
འབུམ་བཀའ་རྒྱ་མ་སོགས་རྫོགས་པ། དམངས་དོ་ ཧའི་རྣམ་བཤད་གཉིས་
མེད་རྡོ་རྗེས་མཛད་པ་རྣམས་གསན། བླ་མ་འདི་ཉིད་ལ་གསན་པའི་ཚེ་སྒྲུབ་
ཟབ་མོའི་གསུང་རྒྱུན་ཇི་ལྟ་བ་ཟིན་བྲིས་འདེབས་པ་གནང་། ལྷ་ས་འཕྲུལ་སྣང་
དང་། ར་མོ་ཆེ་གུང་ཐང་རྣམས་མཇལ་བ་ལའང་དཔོན་སློབ་ལྷན་དུ་ཕེབས།
མཆོད་འབུལ་སྨོན་ལམ་འདེབས་པ་མཛད། གཞིས་ཁ་སྣེའུ་རྫོང་པ་ཕག་གྲུ་
དབོན་པོས་སྤྱི་སྒོས་ཀྱི་གཞི་ལེན་འབུལ་བ་བྱས། ཆོས་རྗེ་རིན་པོ་ཆེ་ཀརྨ་པ་
མཐོང་བ་དོན་ལྡན་མཚུར་ཕུར་བཞུགས་ཡུན་ཅུང་ཟད་ཡོད་པ་ཡོང་བ་འདྲ་བ་ ་
དང༌། སྣམ་འབར་གུ་ཤྲཱི་ལ་སོགས་པའི་གོ་ནད་སྣ་ཚོགས་འཆར་བར་དགོངས་
ནས། ་ སྐྱི་ཤོད་ནས་དབུས་སྟོད་དུ་བརྒྱུད་ཉང་པོ་ལོང་པོ་ནས་ཀོང་པོར་སྔོན་ལ་
བྱོན། དགའ་ལྡན་མ་མོར་མཚུར་སྟོན་ཆོས་ཀྱི་རྗེ་རིན་ཆེན་པའི་དྲུང་ནས་་
574



གདན་དྲངས་ཏེ། དཔལ་མཁའ་འགྲོ་རྒྱ་མཚོའི་རྡུལ་ཚོན་གྱི་དཀྱིལ་འཁོར་དུ་
དབང་རྫོགས་པ་དང་། དྲིལ་བུ་ལྷ་ལྔ། དྲིལ་བུ་ལུས་དཀྱིལ་ལ་སོགས་པའི་
དབང་རྗེས་གནང་མང་པོ་དང་། རྡོ་རྗེ་རྣལ་འབྱོར་ཡན་ལག་དྲུག་པའི་ཁྲིད།
ཟབ་མོ་ནང་དོན། བརྟག་གཉིས་ཀུན་སྤྱོད་རྣམས་ཀྱི་བཤད་ལུང་། ཐམས་
ཅད་མཁྱེན་པ་བུ་སྟོན་རིན་པོ་ཆེས་ མཛད་པའི་ བསྟན་པ་སྤྱིའི་ཆོས་འབྱུང་།
རྒྱུད་སྡེ་སྤྱིའི་རྣམ་བཞག རྒྱལ་སྲས་ཐོགས་མེད་པའི་བཀའ་འབུམ། དུར་
ཁྲོད་བདག་པོའི་སྒྲུབ་སྐོར་གྱི་ལུང་རྣམས་གསན། དེ་ནས་ཆོས་རྗེ་ཀརྨ་པའང་
ཉང་ཁ་ནས་རིམ་པས་ཕེབས་ཡོད་པ་གསན་ནས་ཇ་ཞུས་བསུ་བ་ལ་བྱོན། སྟག་
རྩེར་ཡབ་ཡུམ་གཉིས་ཀྱི་གསོན་དགེ་ལ་དམིགས་ནས་འགྱེད་ཆེན་གཏོང་བའི་
གྲལ་དབུ་ལ་སྤྱན་དྲངས། རྟེན་གསུམ་གསེར་དངུལ་གོས་དར་རྟ་ཁྲབ་ཀྱི་་
འབུལ་བ་དགུ་ཚན་མང་པོ་དང་། རབ་བྱུང་ཕོ་མོ་བརྒྱ་ཕྲག་བཅུར་ཉེ་བ་དང་།
སྐྱེ་བོ་ཕོ་མོ་ཁྲི་ཕྲག་དུ་ལོང་ཙམ་ལ་ཚྭ་མར་གྱི་འགྱེད། སྒར་དཔོན་རྣམས་དང༌།
དགོན་སོ་སོའི་བླ་མ་རྣམས་ལ་རྣམ་གཞག་བཟང་པོ་གྲུབ་པའི་རྗེས་སུ། སྟག་
རྩེའི་གླིང་གསེབ་ཀྱི་གནས་ཁང་ཞིག་ཏུ། ཁམས་པ་པོ་ཏོ་དགོན་པའི་བླ་མ་ཡེ་
ཤེས་དབང་པོ་ན་བའི་སར། ནད་དྲིས་མཛད་པ་ལ་མཛོ་ཡུ་ཆེན་པོ་ཡོད་པ་
ཆིབས་ཏེ་བུག་སྒོ་འདྲ་བའི་སྒོ་དོག་པོ་ལ་མ་ཐོགས་པར་ནང་དུ་བྱོན། ཁམས་
དྲི་མཛད་ནས་ཕྱིར་སྔར་ལྟར་མཛོ་ཡུ་ཆིབས་ནས་བྱོན་པ་ན། བླ་མ་རྫ་དགོན་
ཀུན་སྤངས་པའི་ཉེ་གནས་སོགས་ཀྱིས་རྟོག་དཔྱོད་ཞུགས་ཏེ་ཐེ་ཚོམ་ཟོས་ནས་
མཛོ་ཡུ་ལ་ཆིབས་སྒ་བསྟོད་པ་ཁྲིད་འོངས་པས་བུག་སྒོ་ལྟ་བུ་དེའི་ཡ་ཐེམ་ལ་སོར་
བཞི་ལྷག་ཙམ་མ་རེག་པ་ལས་མི་འདུག་པ་མཐོང་བ་ཐམས་ཅད་འདི་འདྲ་བའི་
རྫུ་འཕྲུལ་སྟོན་པའི་བླ་མ་ཡོད་ཅེས་དད་པ་དང་མིག་འཕྲུལ་དང་མཚུངས་པའི་བློ་
སྐྱེས་ནས་ཡ་མཚན་དུ་བཟུང་ངོ༌། །དེ་ནས་ཆོས་ཀྱི་རྗེ་རིན་པོ་ཆེ་ཀརྨ་པའི་དྲུང་
དུ། རྡོ་རྗེ་བདག་མེད་མ་ལྷ་དགུ། གསང་འདུས་མི་བསྐྱོད་པ་རྡུལ་ཚོན་ལ་
575



བརྟེན་པའི་དབང་སོགས་དང་། རྗེས་གནང་དུ་མ། གཞན་ཡང་ལུང་དང་
གདམས་པ་ཕྲན་བུ་ཅི་རིགས་པ་ཕུལ། ཚུར་ཡང་རྗེ་ཉིད་ཀྱི་གསུང་སྒྲོས་སྐོར་
དང༌། བསླབ་པ་ཀུན་བཏུས་ལ་སོགས་པའི་ལུང་ཞུས་ཏེ། ཟབ་ཅིང་རྒྱ་ཆེ་
བའི་ཐུགས་འབྲེལ་མཛད། སྦར་ཆེན་མདོ་ཁམས་ཕྱོགས་ཀྱི་གྲྭ་སློབ་མི་ཆེན་དུ་
མས་གདན་དྲངས་ནས་ཕྱགས་ཐེགས་ཁར། བ་ཡོའི་དགོན་མ་ལག་དང་
བཅས་པས་ཐོག་དྲངས་ཀོང་ཕྱོགས་ཀྱི་བསྟན་པའི་གཏད་གཉེར་ཕྱི་བཞག་ཡང་
དག་པ་མཛད་ཅིང་། ཆིབས་དྲེལ་མང་པོའི་རྫོང་བ་སྐྱེལ་ཐུང་ཡང་གནང་།
རྗེ་མཁའ་སྤྱོད་དབང་པོའི་ཞལ་སློབ་མཁན་ཆེན་ལྷག་རུ་བ་ཤཱཀྱ་གྲགས་པ་ལ།
ཡང་དགོན་པའི་རི་ཆོས། འབྲུག་པའི་ཁྲིད་ཆེན་བརྒྱད། དཔེ་ཆོས་རིན་ཆེན་
སྤུངས་པ། ཨ་རོ་སྙན་བརྒྱུད། ཞི་བྱེད་སོ་ལུགས། ཨོ་རྒྱན་པའི་གསུང་
འབུམ། རྒོད་ཚང་པའི་གསུང་སྒྲོས་རྣམས་དང་། ཨོ་རྒྱན་པའི་ཕྲེང་སྐོར་
མགུར་འབུམ་རྣམ་ཐར། ཐུགས་རྗེ་ཆེན་པོ་མི་ཏྲའི་ཆོས་སྐོར། མགོན་པོ་
ཕྱག་བཞི་པ། ཏྲག་ཤད་ཀྱི་སྒྲུབ་སྐོར་མང་པོ་དང་། ལྕེ་སྒོམ་རྫོང་བས་མཛད་
པའི་ཆོས་སྐོར་ཅི་རིགས་སོགས་གསན། དགའ་ལྡན་མ་མོའི་གཙུག་ལག་ཁང་
རྙིང་པ་སྲ་མི་ཐུབ་པར་གསར་བཞེངས་བཞེད་པས། རྡོ་གསོག་སྐབས་ཉིད་
བྱོན་ཏེ་རྡོ་གཏེར་ཆེན་པོ་ཕྱུང་། ལས་མི་སོགས་པར་ཉིན་བཞིན་ཆོས་ཐུན་རེ་
ཡང་གསུངས། ཉེར་འཚེ་ཅུང་ཟད་ཙམ་ཡང་མེད་པར་ཐོག་གཅིག་གྲུབ། སྤུ་
བོ་ཕྱོགས་ཀྱིས་གྲྭ་སློབ་རྣམས་ཀྱི་གདན་འདྲེན་ངོར་ཕྱགས་ཕེབས་ནས་སྨིན་གྲོལ་
ལ་བཀོད། སླར་ཐོག་གཉིས་པ་བཅས་གྲུབ་ནས་སྟེང་ཤོད་ཀྱི་རི་མོ་ཤིང་རྩི་
བསྒྲུབ་ཚེ། ལྷ་བཟོའི་རྗེས་སུ་འབྲང་བའི་ཡི་དྭགས་ཀྱི་ཉེར་འཚེ་བྱུང་བ་ལ་
བསྐྲད་པའི་སྦྱོར་བ་མཛད་པས། དངོས་སུ་མི་བཟོད་པའི་སྐད་ངན་སྒྲོགས་པ་
བྱུང་ཞིང་གཏོར་མ་གནང་བས་གཞན་ཡང་གནོད་སྦྱིན་གྱིས་ཟིན་པ་དག་ཞི་ཞིང་
ཕྱིས་ནས་གནོད་པ་མེད་ཅིང་ཐམས་ཅད་ཁམས་བདེ་བར་བྱུང་བའི་ལོ་རྒྱུས་མང་
576



དུ་སྣང་ངོ༌། །
དུས་དེར་སྟག་ལུང་ཆོས་རྗེ་ཀུན་སྤངས་པ་བྱང་ཆུབ་རྒྱ་མཚོ་དཔོན་སློབ་
བརྒྱ་སྐོར་ཕེབས་པར། ཐུགས་ནང་གཅིག་པའི་གནང་ལེགས་དང་། མཁའ་
སྤྱོད་པའི་བཀའ་འབུམ་ཚང་མའི་ལུང་དང་། རྒྱལ་བ་རྒྱ་མཚོ་པདྨ་ཟབ་རྒྱས།
ཕག་མོ་ལྷ་སོ་བདུན་མ་དང་ལྷ་ལྔ། བེར་གྱི་དབང་བཞི་དང་རྗེས་གནང་སོགས་
དབང་དང་བཀའ་ཆོས་ཀྱིས་དུས་འདའ་བར་མཛད། ཚུར་ཡང་ སྟག་ལུང་
ཐང་པ་ཆེན་པོས་མཛད་པའི་ཆོས་དྲུག་ཡིད་བཞིན་ནོར་བུ། ཆོས་རྗེ་བཀྲ་ཤིས་
དཔལ་བརྩེགས་ པས་ མཛད་ པའི་འོད་དཀར་ ཕྲེང་ བ་ སོགས་ ཀྱི་ ལུང་ གསན།
ཟླ་བ་གསུམ་ལྷག་གི་བར་དུ་བཞུགས་པའི་ཕོག་གུང་ཚིགས་ནར་མར་འདྲེན་པ་
ཟུར་གསོས་བཟང་བཤམ་བསྟར་ཆགས་པ་དང་། ཤངས་ལེན་དང་རྫོང་པའི་
འབུལ་བ་དཔང་མཐོ་བ་མཛད་ཅིང་། ཀོང་ལུང་རལ་གསུམ་གྱིས་གཙོས་་་་
ཚོགས་པ་རྣམས་ལ། ངེད་རང་དང་ཁྱད་མེད་པ་དང་དུང་ཁུར་འབུལ་བ་དང་།
དད་འབུལ་སོ་སོའི་བློ་དང་བསྟུན་པ་གྱིས་གསུང་བའི་བཀའ་ཤོག་མགྲོན་གཉེར་
པ་ཚེ་དབང་རྒྱལ་དཔོན་གཡོག་ཕྱགས་ཕྱིར་མགོ་ལུང་ལ་གནང་།
ཤིང་ཕོ་བྱི་བའི་ལོ་གསར་དུ་ཤར་བའི་ཚེས་གྲངས་གཟའ་སྐར་བྱེད་སྦྱོར་
བཟང་པོ་ལ། གཞི་བྱེས་ཀྱི་དགེ་འདུན་རྣམས་ཀྱིས་དཔལ་མཁའ་འགྲོ་རྒྱ་མཚོ་
ལ་སོགས་པའི་དཀྱིལ་འཁོར་བཞེངས་ཏེ། སྒྲུབ་མཆོད་དང་འབྲེལ་བའི་རབ་
ཏུ་གནས་པ་དགའ་སྟོན་རྒྱ་ཆེན་པོ་དང་བཅས་པ་གྲུབ། བཟོ་རིགས་དོ་དམ་པ་
རྣམས་ལ་གཏང་རག་རྫོང་པ་མཛད་དེ་དབུས་ཕྱོགས་སུ་བརྫངས།
མེ་མོ་གླང་གི་ལོ་ལ་ཀོང་ལུང་རལ་གསུམ་ཐམས་ཅད་དུ་མེ་ཏོག་ལ་ཕེབས་
པའི་ཚེ། ཡུལ་སོ་སོའི་སྔར་སྲོལ་དང་མཐུན་པའི་སྒོ་ཞོ། རང་རང་གི་འབྱོར་
པ་དང་འཚམས་པའི་བསྙེན་བཀུར་འབུལ་བ་བྱས་ཤིང༌། ཆོས་རྗེ་རང་བྱུང་རྡོ་
རྗེ་དང་། དྲུང་མཁའ་སྤྱོད་དབང་བོ། ཆོས་རྗེ་དེ་བཞིན་གཤེགས་པ་རྣམས་
577



ཀྱིས་ཆོས་རྒྱ་མཛད་པ་བཞིན་དུ་རྒྱ་ཡུན་རིང་བ་མཛད་ན། ངེད་ཀོང་པོ་ཐམས་
ཅད་ལ་བཀའ་དྲིན་ཆེ་བ་འདུག ཕྱག་རྫས་དངོས་པོ་ལ་ཕོངས་པ་ནི་གནང་མི་
དགོས། དེའི་སྟེང་ནས་ཁྲལ་འུ་ལག་རྒྱ་འོག་ཏུ་མ་ཚུད་པ་རྣམས་དམག་གིས་
བཅུན་ན་གུན་སོ་བ་ཡོང་ཞེས་གཙོ་བོ་དྲག་ཚད་ཀྱིས་ངོས་དང་བརྒྱུད་ནས་ཞུ་བ་
ལ། ངས་དངོས་པོ་ལ་ཕོངས་པ་མིན་ཞིང་། ཁལ་འུ་ལག་དམག་གིས་ཐམས་
ཅད་སྡུག་འཇུག་པའི་ཤེས་འདོད་མེད་སྲོལ་བསྟར་ཆགས་ཀྱི་མེ་ཏོག རྟ་ཆག་
སོགས་བསྡུ་བ་དང་། འུ་ལག་རང་གི་དགོན་ཆུང་དང་ཁྲལ་འཇལ་གྱིས་ཆོག་པ་
ཡོད། ཁྲིམས་བསྡོམས་པས་ཡོན་བདག་རྩ་བ་ཚོས་ཉེ་བའི་བསྙེམས་པ་བྱས་
ནས་འགལ་བ་བྱེད། དེ་ལ་རྩད་གཅོད་དྲག་པོ་བྱས་དུས་བཀའ་ནད་བྱུང་གིས་
དོགས། འོན་ཀྱང་ཁྱེད་ཐམས་ཅད་ཁ་མཐུན་པར་ཟེར་ན་ལོ་གསུམ་གྱི་བར་རྒྱ་
བྱེད་པ་ཡིན་མོད། གསུངས་ནས་ཞལ་གྱིས་བཞེས། དེའི་འདི་སྐབས་ཚོར་བ་
ཡོའི་གཟིམས་ཁང་གི་ཞིག་གསོས། ཡོ་དམ་གྱི་ཁང་པ་བརྩིགས་པ་སོགས་བ་ཡོ་
རི་དགོན་གྱི་འཛིན་སྐྱོང་སྔར་ལས་ལྷག་པ། བླ་མའི་ཞབས་ཏོག་ཁོ་ན་ལ་་་
དམིགས་ཏེ་མཛད།
དགུང་ལོ་ཉི་ཤུ་རྩ་དགུ་པ་ལྕགས་ཕོ་སྟག་གི་ལོ་གསར་མཚམས་སུ་ཀོང་ལུང་
རལ་གསུམ་གྱི་གཙོ་བོ་ཕལ་ཆེར་མར་སྟེང་དུ་བསགས་ནས་རྒྱ་སྔ་མའི་རྗེས་ཀྱི་མི་
ཤ་ཆགས་པ་ཁ་མཆུ་ཆེ་བ་ཐུག་པ། ནོར་དངོས་པོ་ཤོར་གོད་ཆེར་བྱུང་བ་་
རྣམས་ལ། སྙིང་ནོན་གོད་གསུབ་ཀྱི་ཆེད་དུ་རྟ་ཕྱུགས་སྟོབས་ཆེ་བའི་གནང་
སྦྱིན་མཛད། ལོ་གསུམ་གྱི་རིང་ལ་འཐབ་རྩོད་རྐུན་ཇག་མེད་ཅིང་རི་རྒྱ་ཀླུང་རྒྱུ།
བུ་ལོན་ལ་བསྙད་པའི་གཏེས་ནང་ལེན་སོགས་བྱུང་ན་ཆད་པ་ཡོད་པའི་ཁྲིམས་
ཡིག་ཆེན་མོ་བཅོས། རྒྱའི་གུང་དཔོན་གཉིས་ཁྲིམས་གཅོད་ཡུལ་སོ་སོའི་བློ་
ཆད་རྣམས་བསྐོས་མནའ་བསྒགས་ཤིང་ཁྲིམས་འགལ་དུ་གཏེ་བསྡུས་ས་མཚམས་
ཀྱང་ཆིམས་མི་ལུང་པའི་ངང་ལ་ཕྱིན་རྒྱ་ལ་ཡན། ཉང་ཁའི་ཤུ་གླིང་མན་ཉིན་
578



ལམ་བཅུ་གཉིས་ཙམ་ཡོད་པ་ཐམས་ཅད་རྒྱ་འོག་ཏུ་བཅུག དེའི་ཁོངས་སུ་མ་
གཏོགས་པའི་ཉང་ཁ་སྟོད་པ་བྲག་ལུང་ཉང་གསུམ་ལ་མི་གནོད་པའི་ཁྲིམས་ཀྱང་
མཛད་པས། ཡུལ་ཁམས་བདེ་སྐྱིད་ལོ་ལེགས་ནད་མེད་པ་དང་ལྡན་པར་གྱུར།
ས་ཕོ་འབྲུག་གི་ལོ་ལ་དགའ་ལྡན་མ་མོའི་གཙུག་ལག་ཁང་གི་སྤེན་པད་
བཏང༌། དྭགས་ པོའི་ གྲྭ་ སློབ་ ཀྱིས་ ཕུལ་ བའི་ གསེར་ འཕྲུ་ ཡང་ བཙུགས།
ལྕགས་མོ་ལུག་གི་ལོའི་སྟོན་མཇུག སྐུ་རབས་སྐུ་མཆེད་ཀྱིས་གདན་དྲངས།
འབྲུ་མདའ་དང་། སྐུ་རབས་སུ་བྱོན། སྦྱིན་བདག་རྣམས་ཀྱིས་འབུལ་བ་
ཞབས་ཏོག་བྱས་ཤིང་། ཆོས་དང་ཟང་ཟིང་གི་ལོངས་སྤྱོད་ཀྱི་བགོ་བཤའ་ཡང་
མཛད་དུས་འདིར། ཐམས་ཅད་མཁྱེན་པ་ཡིད་བཟང་རྩེ་པ་ཙཱ་རི་སྐོར་བ་ལ་
ཕེབས་པ་དང་དུས་མཚུངས་སུ་བྱུང་ནས་སྐུ་མདུན་དུ་མཇལ་ཞབས་མཐིལ་གྱི་རི་
མོ་ཧོར་ཡིག་གསར་གྱི་རྒྱལ་ཞེས་པའི་ངོས་འཛིན་ཡང་ཞུས་ཤིང་། ཆོས་དྲུག་
ཆེན་མོ་དང་། དམ་ཚིག་རྒྱ་མཚོའི་ལུང་གསན། དཔོན་སློབ་བསྟེན་ཡུན་
ཐུང་ཡང་། ཐུགས་ཤིན་ཏུ་ཉེ་བ་གུས་པ་དང་ལྡན་པའི་ཞལ་སློབ་ཀྱི་མཆོག་ཏུ་
གྱུར། སླར་ཡང་དགའ་ལྡན་མ་མོར་བྱོན་ཏེ། བཙུན་པ་བཙུན་མ་དབང་
ཐོབ་པ་སུམ་བརྒྱ་ཙམ་ལ་རྒྱུད་འབུམ་གྱི་ལུང་མཛད་པའི་སྐབས་སུ། ལུང་ཞུ་བ་
རྣམས་ཀྱིས་རྒྱུན་མཆོད་བྱས་ཤིང་ཉེར་འཚེ་དང་བྲལ་བས་གཉེན་ཆ་ཡང་མ་བྱུང་
ཞིང་ཆབ་དཀར་གྱི་རི་ཁྲོད་དགེ་འདུན་སྒང་དུ་བཞུགས་པ་ན། རྣམ་རྟོག་ཆོས་
སྐུའི་ཡིན་ཚུལ་གྱི་མགུར་ཡང་མཛད། དེ་ནས་རྒྱ་ལོ་གསུམ་གྱི་ཟླ་བ་འགའ་ཞིག་
མ་ཐིམས་པའི་སྐབས་སུ་ཆབ་དཀར་གྱི་ནང་དུ་མི་གཅེས་པ་ཞིག་བསད་པའི་རྒྱ་
འགལ་བྱུང་བ་ལ་རྒྱ་དཔོན་གཉེར་པ་རྣམས་ཀྱིས་ཆད་པ་གཅོད་པ་ཙམ་གྱིས་མི་
ཚངས་པས། དམག་གིས་སྡིགས་པའི་འཇུན་ལུགས་འཐད་ཞུ་བ་ལ་འཁྲུག་པ་
ཞི་བའི་ ཐབས་ སུ་རྒྱུ་བྱས་ནས་དམག་བྱེད་པ་བན་དེའི་བྱ་བར་མི་འགྲོ་བས།
རོ་རྩ་ལ་བབས་ཆུག་ལ་སྟོང་སྤྲོད་ལེན་གྱིས། ངེད་ཀྱིས་ཆད་པའི་དོང་དུ་བན་
579



དམག་བསྡུས་ནས་གཏོར་མ་རྒྱག་པ་ཡིན་གསུངས། ཀར་སྲིད་རྣམས་ལ་གོ་ཆ་
ལག་ཆ་གཏན་ནས་མི་དགོས། ཕྱར་དར་རོལ་ཆ་སྦྲ་ཆ་ཐེར་ཐམས་ཅད་ཁྱེར་
ཤོག་ཅེས་པའི་བཀའ་ཤོག་བཀྲམ། མོན་སྙིང་ཚལ་དུ་སྒར་བཏབ་སྟེ་བསྐང་
གསོའི་ རྒྱུན་ དང༌ ཐུན་ གཏོར་ མཛད་ ནས་ བབས་ ཀྱི་ ཞུ་ བ་ མ་ ཚུད་ པ།
འཛིངཊཔ་རྣམས་ཀྱིས་ཀྱང་ཟློག་པའི་རྣམ་པ་དང་། བསམ་ཆུང་འགའ་ཞིག་
གིས་བན་དེ་ཁ་ཡར་བསད་པའི་ཆེད་དུ་མདའ་གཞུ་ཁྱེར་ཏེ་གྲུ་ཆུང་ལ་བརྟེན་
ནས་འོངས་པའི་གཞུ་འོད་མ་ཆག་ཅིང་ཆུ་ལ་ཤོར་ནས་ངན་སེམས་རང་སར་ཡལ་
ཞིང་། ཐལ་གཏོར་གཡབ་མོའི་ཟློག་པ་བྱེད་པ་རྣམས་ལའང་འཕྲལ་དུ་མི་རུང་
བྱུང༌། ཁྱད་པར་གཙང་པོ་ཡང་རྒྱུན་ཕྱོགས་ལས་འགྱུར་ཏེ་གྲོང་གི་ཉེ་ལོགས་ཀྱི་
ཞིང་དང་རབ་སོགས་ཁྱེར་བ་དང༌། རླུང་འཚུབ་ཆེན་པོ་ཁང་པ་གཡོ་བ་ཙམ་
ལན་མང་དུ་གྲོང་དེ་ཉིད་ཁོ་ནར་འཁོར་བ་འགྱོད་ཅིང་སྐྲག་དངངས་ཆེ་བར་བྱེད་
པ་ལྟར། མི་གཅེས་པ་རྣམས་འཕྲལ་དུ་ཤི་བ་སོགས་བཀྲ་མི་ཤིས་པའི་རྣམ་པ་
དུ་མ་རྒྱུན་དུ་བྱུང་ངོ༌། །
བན་དམག་གྱེས་ནས་མར་སྟེང་དུ་བྱོན་ཏེ། དགུ་གཏོར་དང་འགྲིག་པ་
ཞིག་གི་ཚེ་དར་གཅིག་རླུང་གིས་བསྐྱོད་དེ། སྒོ་ལྕོག་གི་སྟེང་དུ་ཤོར་བ་ཡུན་
རིང་དུ་བཟུང་མཁན་མེད་ཀྱང་འགྲེང་བ་མངོན་སུམ་དུ་མཐོང་བ་རྣམས་སྐྱི་བུང་
ཞེས་བྱེད་པའི་ཟིལ་དང༌། ཆོ་འཕྲུལ་ཆེན་པོ་བྱུང་སྐབས་དེར་ཞིང་སྐྱོང་གི་སྤྱན་
འདྲེན་བསྟོད་བསྐུལ་ཡང་རྩོམ་པ་མཛད། ཡང་སྐབས་ཤིག་དུང་མདོ་བ་ལ་
ཆོས་སྐྱོང་རྦད་པས། སྤྲུལ་པའི་ཚོགས་ཀྱིས་གྲོང་ཐམས་ཅད་ཁེངས་པ་སོགས།
དྲག་པོའི་འཕྲིན་ལས་ཀྱིས་སྐྱེ་བོ་མང་པོ་བཏུལ་ལོ། ། རྐྱེན་ཕུ་ལུང་གསུམ་གྱིས་
སྒོ་གོང་འོག་མ་འཆམས་པ་ལ་ནོར་རྫས་མང་དུ་གནང་སྟེ། དུས་ཕྱི་རབས་ཀྱི་
བར་དུ་གཏན་འཇགས་བཀའ་དྲིན་ཆེ་བ་མཛད། སྐུ་མདུན་དུ་བློ་གཏད་ཞུས་
པའི་ཚན་ཅི་རིགས་ཀྱིས་བསམ་ངན་སྐྱེས་པ་ལ། ཆོས་སྐྱོང་བསྐུལ་བ་མེད་ཀྱང་།
580



ཞིང་སྐྱོང་གི་ཆོ་འཕྲུལ་མངོན་སུམ་དུ་མཐོང་ནས་དེ་དག་ཚེའི་དུས་འཕྲལ་དུ་བྱས་
པ་སོགས་འདིར་མ་སྨོས་པ་གཞན་ཡང་མང་རབ་བྱུང་བས་ཆོས་སྐྱོང་གིས་བཀའ་
ཉན་ཞིང་ལས་བྱེད་པར་འདུག་གོ་ཞེས་གུས་པ་དང་མི་ལྡན་པ་རྣམས་ཀྱང་ཡིད་
ཆེས་རྒྱུན་དུ་གནག་ཕྱུགས་ཀྱི་རྫིས་མགོ་སྐྱོང་བ། རྟ་ལྷིང་མའི་ཁྱུ་འཇོག་པ།
ཕྱག་ནས་ཀྱི་འབུན་གཏོང་ལེན་སོགས་འཇིག་རྟེན་བ་དང་སྒོ་བསྟུན་ནས་མཛད་
པ་ལྟར་ཡོད་ཀྱང་། ཐུགས་དམ་བསྐྱེད་རྫོགས་སུ་བཅད་པ་ལས་མི་གཡེལ་བ་
དང་། སྐུ་གཟུགས་ཕྱག་དཔེ་བཞེངས་པ་བླ་མ་དང་དཀོན་མཆོག་གི་མཆོད་པ་
ལྟར་ཆགས་དང་དུས་དུས་སུ་མཛད་པ། གྲྭ་པ་སྦྱིན་བདག་སྐྱོང་བའི་ཐབས་ཀྱི་
ཡོ་ལང་འཁྲུགས་པ་སྡུམས་རྣམས་ཀྱང་ཕན་པའི་དགོངས་པ་མ་གཏོགས་རང་
འདོད་ཕུགས་བཅུག་གི་སེལ་དང་། ངན་ཐབས་ཀྱིས་གཞན་ལ་གནོད་པ་ལ་ཅི་
མི་སྙམ་པར་མངའ་འོག་ཏུ་འཇུག་པའི་སྦྱོར་བ་མི་གནང་བས་ཐམས་ཅད་ཡིད་
རྟོན་དུ་རུང་བའི་ གནས་སུ་བཟུང་ཞིང༌། ཐུགས་དང་མ་མཐུན་པ་ལའང་་
དམག་ཁྱེར་བཙོན་འཛིན་སོགས་མ་མཛད་ཀྱང་མི་རུང་བའི་ཆད་པ་ཚོས་སྐྱོང་
གིས་བཅད་པས་ལྗིད་ནོན་ཆེ་བས་ཐམས་ཅད་ཆུད་པ་ཡིན་ནོ། །
ངེས་འབྱུང་གི་ཐུགས་དང་ལྡན་པས། བླ་མ་གོང་མ་གཉིས་ཀྱི་རྣམ་ཐར་
ལྟར། ཆོས་བཤད་སྒྲུབ་ལ་བརྩོན་པས་རང་གཞན་གྱིས་དོན་སྒྲུབ་པར་འདོད་
ཀྱང༌། འཇིག་ རྟེན་ བློས་ མ་ ཐོང་ བས་ དེ་ ལྟར་ མ་ བྱུང༌ ཡང་ ཡང་ གསུངས།
དེའི་སྐབས་ཤིག་ཏུ། ཆོས་རྗེ་དབུ་རི་བ་ཆོས་ཀྱི་དབང་ཕྱུག་ཅེས་བྱ་བ་དྭགས་
ཀོང་རྣམས་སུ་འཕྲིན་ལས་དང་ལྡན་པ་བྱུང་བས་ཀྱང་མཇལ་ཞིང་ཆོས་ཀྱི་འབྲེལ་
བ་ཞུས། ཙཱ་རི་རིན་ཕུག་གི་དགོན་པ་བཏབ་ནས་རྗེས་སུ་ཕྱག་ཏུ་འབུལ་བར་
ཞུས་པའི་རྟེན་འབྲེལ་གྱིས་དུས་ཕྱིས་དགོན་པ་མ་ལག་ཐམས་ཅད་ངེད་རང་ལ་
འབུལ་བ་བྱུང་། དེ་ནས་དགའ་ལྡན་མ་མོར་སྐུ་མཚམས་ཐུགས་དམ་ལ་རྩེ་
གཅིག་ཏུ་བཞུགས་པའི་ཟླ་བ་འགའ་ཤས་སོང་བའི་དུས་སུ་ཆོས་རྗེ་མཐོང་བ་དོན་
581



ལྡན་པ་སྤོམ་འབོར་སྒང་ཆེ་ཆུང་དང་། རབ་སྒང་ཡན་གདུལ་བྱའི་དོན་མཛད་
ནས་ཟུར་མང་དང་ཀརྨ་དགོན་དུ་ཕེབས་ནས། གཟིམས་ཁང་རྩིག་པའི་
སྐབས་ཤིག་ཏུ་སྐུ་ཁམས་མ་སྙོམས་པ་རྒྱུན་རིང་བ་བྱུང་བའི་སྐད་ཆ་རིམ་པས་
གསན་པ་ལ། ཞུ་ཡིག་ཁྱེར་བའི་བོང་ཆེན་རྐང་བཙུགས་སུ་བཏང་བའི་ཞུ་ལེན་
འཁོར་བྱུང་བས་ཐུགས་ཀྱིས་མ་བཟོད་པར་ཀོང་པོར་གདན་དྲངས་ཏེ་བཞུགས་
ན་འཐད་པའི་དགོངས་པ་ཤར་ཏེ། ས་མོ་སྦྲུལ་གྱི་ལོ་ཟླ་བ་བདུན་པའི་ཚེས་
བདུན་ལ་དགའ་ལྡན་མ་མོ་ནས་བཏེག བྲག་གསུམ་ནས་དམར་ཚ་ཐུད་དང་
བཞེར་རོག་ལ་སོགས་པའི་ལྷོ་སྟོད་སྨད་དུ། རྫ་དགོན་པའི་གདན་ས་པ་དང༌།
རྒྱ་སྟོན་བློ་བཟང་གྲགས་པ། རྒྱ་སྟོན་ངག་དབང་། གྲགས་པ་ཁུ་དབོན་སྦོ་ཏོ་
བླ་མ་རྒྱལ་མཚན་སེང་གེ་ལ་སོགས་པས་འབུལ་བ་ཞབས་ཏོག་བྱས་ཆོས་ཀྱི་འབྲེལ་
བ་ཞུས་ཤིང་ལམ་བར་གྱི་སྐྱ་སེར་བྱིངས་ཀྱིས་ཀྱང་གུས་པས་བཏུད་དེ། རི་བོ་
ཆེའི་དགོན་ པའི་གཙུག་ལག་ཁང་མཇལ། ནག་ཚང་ཆེན་མོར་མཁན་སློབ་
སྒོམ་པ་མ་ཆེན་སོགས་ཀྱིས་གཞི་ལེན་བཟང་དུ་ཞུས། ཆོས་རྗེ་མི་གཡོ་མགོན་པོ་
དང་མཇལ་ཕྲད་སྤྱི་པས་མངོན་དུ་གྱུར་པ་ནི་མ་བྱུང་ནའང་རྣམ་པ་གཉིས་སྤྱན་
འདྲེན་པའི་མཇལ་བ་དང་། ངོ་མཁྱེན་རེས་བྱུང་བ་ཡིན་ཞེས་གཞི་བྱེས་ཁ་ཅིག་
སྨྲའོ། །
དེ་ནས་ངོམ་ཆུ་འགྲམ་དུ་མཁན་ཆེན་ཙོད་ཀྱམ་གུའི་ཤཱིའི་ཞལ་སྔ་ནས་ཀྱིས་
གཙོ་མཛད། སྒར་དཔོན་རྣམ་པས་བསུ་བ་མཛད་ཅིང་། དཔལ་ཀརྨའི་་
གདན་ས་ཆེན་པོར་དཔོན་སློབ་ཞལ་མངོན་དུ་མཇལ། སྐུ་སྐྱོས་བསྙེལ་དྭངས་
ཀྱི་འབུལ་བ་རྒྱ་ཆེར་ཕུལ། གཞི་ལེན་གནང་སྦྱིན་ཡང་མཛད། ཟླ་བ་འགའ་
ཞིག་གི་བར་དུ་བཞུགས་པའི་དུས། གྲུབ་ཆེན་ཀརྨ་ པའི་ རིགས་ཀྱི་དབོན་་་་
བརྒྱུད། དུས་ཕྱིས་དྲུང་སི་ཏུ་རིན་པོ་ཆེ་པར་གྲགས་པ་དེ་ཉིད་ཀྱིས་ཆོས་ལུང་
མང་དུ་ཞུས་ཤིང་དད་མོས་ཤིན་ཏུ་ཆེ་པར་གྱུར་ལ་འབྲོང་བུ་གུ་ཤྲཱི་གྲགས་བློ་བས།
582



བླ་མ་གོང་མ་རྣམས་ཀྱི་བཀའ་འབུམ་གྱི་ལུང་ཅི་རིགས་ཞུས། གདོང་སྒམ་པོ་པ་
ཆོས་ཀྱི་རྒྱལ་མཚན་གྱིས་ཀྱང་དབང་བཀའ་རྗེས་གནང་ལུང་མང་རབ་ཞུས་ཤིང༌།
ལྷོ་ལ་ཡག་པས་མཛད་པའི་དྭགས་པོའི་ཆོས་བཞི་རྩ་འགྲེལ་སོགས་ལུང་དཀོན་པ་
ལ་ཡར་དེ་ཉིད་ལས་གསན་ཞིང་ཆོས་འབྲེལ་ཟབ་མོ་དང་ལྡན་ནོ། །
སྐབས་ཤིག་བར་ཆད་རྩོམ་པའི་མཚན་མ་གཟིགས་ཏེ། དེ་འདུལ་བའི་
བསྐྲད་པ་དྲག་པོ་མཛད་པས། ཆོས་རྗེ་མཐོང་པ་དོན་ལྡན་པ་སྐུ་ཁམས་ལེགས་
པར་དྭངས་ནས་ཡོར་མདར་བྱོན། རིམ་གྱིས་ཀོང་པོར་ཕྱག་འདེགས་པའི་སྔ་
འགྲོས་པ་བརྫངས། ཐུགས་ཐག་བཅད་ནས་ལྷ་སྟེང་དུ་བྱོན་པ་ན་རབ་བྱུང་
བསྙེན་རྫོགས་ཞུ་བ་མང་པོའི་མཁན་པོར་གསོལ་བ་བཏབ་པས་འགྲོ་བ་མི་ལེགས་
པ་འདུག་གསུངས་པའི་ཞལ་ཏ་ཡང་ཡང་མཛད་ཀྱང་ནན་གྱིས་ཞུས་ནས་བྱོན་ཏེ་
རབ་བྱུང་བསྙེན་རྫོགས་ཀྱི་ཆོ་ག་ཚར་ཞིང་འབུལ་བ་གྲུབ་རྗེས་སྐུ་གྲིབ་ཀྱིས་གློ་
བུར་དུ་བསྙེལ་བ་བྱུང་བ་ལ། ཐམས་ཅད་བྱེད་པར་གྱུར་ཅིང༌། སྐུ་རིམ་མང་
དུ་སྒྲུབ་པ་དང༌། ལྷག་པར་ཐུགས་དམ་གྱི་མཐུས་སོལ་མྱུར་བ་བྱུང༌། སླར་
ཡོར་མདའ་ཞེས་པར་བཞུགས་དུས་སྔགས་པ་ཞིག་གིས་སྐུ་རིམ་ནུས་པ་ཡོད་པའི་
བསྙེན་པ་དྲག་པོ་བྱས་པས། དེའི་མཚན་མོ་ཤི་བའི་རྗེས་སུ་སྐུ་ཁམས་བདེ་སྐྱིད་
ཆེ་བར་བྱུང་ནས། སྒོམ་སྡེ་ནང་ཡ་གཉིས་ཀྱིས་ཆ་བརྒྱུད་དེ་བྱོན་པ་ལ། ནང་
ཆེན་ ཚང་ གསར་ པའི་ དགེ་ བཤེས་ སོ་ སོས་ འབུལ་ བ་ ཞབས་ ཏོག་ བྱས་ ཤིང་།
ཆོས་ལུགས་དང་སྐུ་སྐྱོས་གང་རྒྱས་ཀྱིས་གདབ་ལན་ཡང་གནང་། ཁྱུང་ཕོ་་
གསེར་རིས་གཡུ་རིས་ཕྱོགས་སུ་ལམ་བཏོད་དོ། །
ལྷོ་རོང་དུ་ནང་སོ་ཀུན་དགའ་རྒྱལ་མཚན་ཀྱིས་ཕར་ཚུར་ཕེབས་ལམ་གྱི་
ཞབས་ཏོག་ཡང་དག་བསྒྲུབས། ཆོས་ཀྱི་རྗེ་ཀརྨ་པའི་སྒང་ཡང་དེའི་རྗེས་སུ་
རིམ་པས་བཏེག་ནས་གདུལ་བར་བྱ་བའི་བླ་དཔོན་རྣམས་གཙོ་བོར་གྱུར་པའི་
བན་སྐྱ་མཐའ་དག་གིས་བསྙེན་བཀུར་དང་དུ་བཞེས་བཞིན་དུ་བཤུལ་ཇི་ལྟ་བར་
583



ཕེབས། དགུན་གྱི་དུས་གློ་ལམ་དཀར་ནག་ནས་སྔ་ཕྱིར་བྱོན་པའི་དཔོན་སློབ་
བསུ་བའི་འུ་ལག་དང་བཅས་པ་ལ་ཉེར་འཚེ་ཕྲ་མོ་ཙམ་ཡང་མེད་པར་ཀོང་པོར་
ཕེབས། རིམ་ གྱིས་ སྟག་ ཚེ་ དང་ དགའ་ ལྡན་ མ་ མོར་ བྱོན་ ནས་ བཞུགས།
ལྕགས་ཕོ་རྟ་ལོའི་དབྱར། ཆོས་གྲྭ་ཆེན་པོ་རྩེ་ཐང་ནས། ཆོས་ཀྱི་རྗེ་ནམ་མཁའ་
བློ་གྲོས་དབོན་སློབ་རྣམས་མཇལ་དུ་བྱོན་པ་ལ་གསུང་ཆོས་མདོར་བསྡུས་བཞེད་
པ་དང་སྦྱར་བ་གནང་བས། ཞལ་སློབ་ཀྱི་གཙོ་བོ་གཅིག་ཏུ་གྱུར། ཐུགས་
གུས་པ་དང་ལྡན་པས་དབོན་པོ་སྨོན་ལམ་རྡོ་རྗེ་པའི་ཡི་གེ་ཀློག་སློབ་པ་ཡང་
མཛད་དོ། །
གསུམ། ཆོས་སྦྱིན་གྱི་དགའ་སྟོན་འགྱེད་
པར་མཛད་པའི་ཚུལ།
ཆོས་རྗེ་ཀརྨ་པའང་དགའ་ལྡན་མ་མོ་ལ་སོགས་པར་ཕེབས། གཞི་ལེན་
འབུལ་བརྒྱ་ཆེར་ཕུལ་ཏེ་ཕྱིར་བཏེག་ནས་རྩེ་བླ་སྒང་དང་གསང་ཕུའི་གནས་ཀྱི་
བར་དུ་རིམ་གྱིས་བཞུགས། དཔོན་སློབ་གཉིས་ཀའི་སྐུ་ཁམས་ཀྱང་བདེ་མི་
བདེ་ངེས་འཇོག་ཡོད་པ་བྱུང་བས། སྐུ་རིམ་སྔགས་རྒྱུན་གསུང་སྒྲོགས་བསྐང་
གསོ་རྒྱུན་དུ་བཙུགས་པས། ལྕགས་མོ་ལུག་ནས་སྐུ་ཁམས་ཅུང་ཟད་བདེ་སྐྱེད་
ཡོད་ པ་ དང་། གལ་ ཆེ་ བའི་ གྲྭ་ སློབ་ ཡོན་ བདག་ རྣམས་ དང་ མཇལ་ ཞིང༌།
བསྙེལ་དྭངས་འབུལ་བ་ཡུལ་དགོན་སོ་སོས་ཕུལ་བའང་བཞེས། ངེད་རང་གི་
བློ་འདོད་མ་ཚིམ་པ་མེད་པས་སེམས་བདེ་བ་ཡིན་གསུངས། བསླབ་བྱ་གང་
དགོས་སོ་སོ་ལ་གནང་རྟོགས་ལྡན་བསམ་གྲགས། རྟོགས་ལྡན་ཆོས་བཟང་།
དགེ་བཤེས་ཀུན་རྒྱལ། བླ་མ་རྒྱ་འདེམ། དགེ་བཤེས་བློ་གྲོས་མགོན་པོ་ལ་
སོགས་པ་དམ་ཚིག་དང་ལྡན་པའི་ཞལ་སློབ་དང་། གསོལ་གཟིམ་སོགས་ཉེ་
584



གནས་ཉུང་འདུས་མ་གཏོགས། དཔོན་གསོལ་ཇ་པ་པདྨ་བསམ་འགྲུབ་དང༌།
གཉེར་ཆེན་གྲགས་པ་གཞོན་ནུའི་ཐོག་དྲངས་གཉེར་ལས་འཛིན་རྣམས་འབྲེལ་
བ་གཅོད་པ་དང༌། སོ་སོའི་གཞི་ལ་བརྫངས་ནས་སྐུ་མཚམས་དམ་པ་དང༌།
ཐུགས་དམ་རྫོགས་པའི་རིམ་པ་ཟབ་མོ་སྒོམ་པའི་ཁྲིགས་སུ་བཅད་པ་ལ་བཞུགས།
སྐུ་མདུན་པ་རྣམས་ཀྱང་སྐུ་རིམ་ གསོལ་འདེབས་ལ་བརྩོན་པར་གནས་པའི་
སྐབས་སུ། སྙིགས་མའི་དུས་ཀྱི་འགྲོ་བ་རྣམས་ཀྱི་བྱེད་སྤྱོད་ལ་སྐྱོ་བ་སྐྱེས་ནས་
མགུར་མཛད། དེ་ལྟར་དགུང་ལོ་བཞི་བཅུ་ཞེ་དྲུག་ཡན་དུ། འཕྲིན་ལས་
རྣམ་པ་བཞིའི་སྒོ་ནས་གདུལ་བར་བྱ་བའི་དོན་རྒྱ་ཆེར་མཛད་པ་ལས། འགྲོ་བ་
དུ་མའི་མགོན་སྐྱབས་བླ་མའི་བླ་མ་ལྟ་བུར་གྱུར་པ། ཆོས་ཀྱི་རྗེ་ཀརྨ་པ་མཐོང་
བ་དོན་ལྡན་གྱི་ཞལ་སྔ་ནས་དང་། སྟག་ལུང་ཆོས་རྗེ་ཀུན་སྤངས་བྱང་ཆུབ་རྒྱ་
མཚོ་བ་ལ། བཀའ་ལུང་གདམས་པ་འབུལ་བར་མཛད་ཅིང་། མཁས་པ་
དང་གྲུབ་པའི་སྐྱེས་བུ་དང་། མི་ཆེན་དུ་མས་ཀྱང་ཞབས་ལ་གཏུགས་ཤིང་།
ཆོས་གསན་པས་ཞལ་སློབ་ཀྱང་དབུས་དང་ཁམས་སུ་བྱོན་པ་དུ་མའི་ནང་ནས།
ཁྱད་པར་དུ་འཕགས་པ་རྣམས་ནི། བླ་མ་རིན་པོ་ཆེ་འཇམ་དཔལ་བཟང་པོ། །
མཁན་ཆེན་གུ་ཤི་དཔལ་འབྱོར་དོན་གྲུབ། མཁན་ཆེན་ཐམས་ཅད་མཁྱེན་པ་
འགོས་ལོ་ཙཱ་བ་གཞོན་ནུ་དཔལ། ཆོས་ཀྱི་རྗེ་ནམ་མཁའ་བློ་གྲོས། ཀརྨ་སི་ཏུ་
རིན་པོ་ཆེ་པ། འབྲོང་བུ་གྲགས་བློ་བ། གནས་ནང་གདན་ས་པ་གྲགས་པ་
འོད་ཟེར། སློབ་དཔོན་རིན་པོ་ཆེ་བླ་མ་རྒྱལ་མཚན་པ། ཆོས་རྗེ་དབུ་རི་བ་
ཆོས་ཀྱི་དབང་ཕྱུག རྒྱ་སྟོན་ངག་དབང་གྲགས་པ། སྤོ་ཏོ་བ་རྒྱལ་མཚན་སེང་
གེ ཕུ་ལུང་དགོན་ཐོག་ཀརྨ་པ་བསོད་ནམས་ལྷུན་པོ། རྟོགས་ལྡན་ཆོས་ཀྱི་
བཟང་པོ་ལ་སོགས་པའི་འཕྲིན་ལས་ཕྱོགས་མཐར་སྐྱོང་བ་མང་པོ་དང་། ལྷོ་
རོང་ནང་སོ་ཀུན་དགའ་རྒྱལ་མཚན། སྒོམ་སྡེ་ནང་ཡ་གཉིས་སོགས་མི་ཆེན་
མང་པོའང་ཟབ་རྒྱས་ཆོས་ཀྱིས་འབྲེལ་པའི་རྣམ་དཀར་བཟང་པོར་སྦྱོར་བ་ལ་
585



སོགས་པ་མཛད་པ་ཕལ་ཆེར་མཐར་ཕྱིན་ཏོ། །
བཞི། སྐུ་མྱ་ངན་ལས་འདས་པའི་ཚུལ་
བསྟན་པའི་སྐོར།
དགུང་ལོ་བཞི་བཅུ་ཞེ་བདུན་པ་ཆུ་ཕོ་སྤྲེལ་ལོ་གསར་པ་ནས། ནམ་
མཁའ་ཡོངས་སུ་དག་པ་ལས། མེ་ཏོག་གི་ཆར་ཁ་དོག་སྣ་ཚོགས་པ་ཉིན་རེ་
བཞིན་འབབ་པ་ཕལ་ཆེར་མི་ཟིན་ཞིང་། ཅུང་ཟད་ཟིན་པ་རྣམས་མོད་ལ་ཡར་
འགྲོ་བ་དང༌། ཁྱད་པར་ནམ་མཁའ་འཐིབ་པའི་དུས་ཁ་བ་བུ་ཡུག་འཚུབ་པ་
དང་ནོར་བའི། མེ་ཏོག་དཀར་ཤས་ཆེ་བའི་ཆར་ཞ་ལའི་སྟེང་དུ་ཕྱགས་རྒྱུ་ཡོད་
དམ་སྙམ་པ་བར་མ་ཆད་པར་བབས་པས། དྲུང་དུ་འཁོད་པ་རྣམས་དད་གུས་
ཡ་མཚན་གྱི་བློ་དང་། སྐུ་ཁམས་མི་འཚོ་བའི་ལྟས་ཡིན་ནམ་སྙམ་དུ་བྲེད་པའི་
རྣམ་པ་སེམས་ཐེ་ཚོམ་སྐྱེ་བ་བྱུང་། ་ ཆོས་རྗེ་མཐོང་བ་དོན་ལྡན་པའི་དྲུང་ནས་
ཡར་འཕྲོད་རྟག་ཏུ་གནང་བ་དང་། ཕྱིར་ཞུ་འཕྲོད་རྒྱུན་ཆགས་སུ་འབུལ་ཞིང་
ཡོད་པ་ལ། རྟོགས་ལྡན་བསམ་གྲགས་པ་ལ་སོགས་པས་ཞུ་དག་ཐེ་ཚོམ་སྐྱེས་
ཚུལ་ཕུལ་བས། ངེད་དཔོན་སློབ་གཉིས་ཀ་ཡུན་དུ་མི་འཚོ་དང་། བྱེ་བྲག་ཏུ་
དེ་ནས་སྔོན་ལ་གཤེགས་པའི་ལྟས་ཡིན་གསུང་བ་བྱུང་ཞེས་གསོལ་ཇ་བ་ཡེ་ཤེས་
དཔལ་ལ་སོགས་པའི་ངག་ལས་ཕྲོས་སོ། ། །
དེ་ནས་དམ་ཚིག་དང་ལྡན་པ་རྣམས་ཀྱིས་བརྟན་བཞུགས་ཡང་ཡང་ཕུལ་
ནའང། ཐུགས་སྣ་ཐུང་བའི་ཞལ་ཏ་མ་གཏོགས་ཞལ་བཞེས་གང་ཡང་མ་གྲུབ་
ཅིང་། སྟོན་ཟླ་ར་བ་ཞེས་ཀོང་པོའི་གྲོང་རྩིས་པ་རྣམས་ཀྱིས་ཐ་སྙད་དུ་བྱེད་པ་
ཟླ་བ་ལྔ་པ་ཤར་ནས། ཐུགས་དམ་གྱི་རྟེན་རྣམས་དབུ་སྔས་སུ་སྤྱན་དྲངས་ཏེ།
མཆོད་པ་རྒྱས་པ་བྱེད་དུ་བཅུག་ནས། གསུང་ངག་བཅད་དེ་ཕལ་ཆེར་ཐུགས་
586



དམ་ཁོ་ན་གནང༌། ཚེས་གསུམ་ལ་དབོན་པོ་ཤཱཀྱ་དབང་ཕྱུག་དང་། གཉེར་
ཆེན་གྲགས་པ་གཞོན་ནུའི་ཐོགས་དྲངས་ལ། ངེད་རང་ལ་འདས་པའི་རྗེས་སུ་
དགོངས་རྫོགས་བྱེད་ལུགས་འདི་ལྟར་གྱིས། གཙོ་བོར་ཆོས་རྗེ་རིན་པོ་ཆེའི་
དགོངས་པ་ལེན་དགོས་པ་སོགས། ཞིབ་རྒྱས་ཀྱི་ཞལ་ཏ་མང་དུ་མཛད་པའི་
སྐབས་སུ། དབོན་པོ་ཤཱཀྱ་དབང་ཕྱུག་གིས་ཉིད་བཞུགས་པར་གསོལ་བ་མི་
ཐེབས་ན། སྤྲུལ་སྐུ་འབྱུང་བའི་ས་ཆའི་མིང་གསལ་བར་ཞུ་ཞེས་ཡང་ཡང་ཞུས་
པས། ཧྥེར་འོད་གསུངས་ཞེས་བླ་མ་ཤཱཀྱ་དབང་ཕྱུག་ཟེར་རོ། ། །
ཚེས་བཞིའི་ཉི་མ་ཤར་མཚམས་སུ། རྗེ་བཙུན་སྒྲོལ་མ་དང༌། ཆོས་རྗེ་
དེ་བཞིན་གཤེགས་པ་བྱོན། མཆོད་རྫས་ཤོམས་ཤིག་ཅེས་ལན་མང་དུ་་་་་་
གསུངས་པའི་འཕྲོ་ལ། གཉེར་ཆེན་གྲགས་པ་གཞོན་ནུས་སྐུ་བརྟེན་པ་ལས།
སེངྒེའི་ཉལ་སྟབས་སུ་མཛད་དེ། ཞི་བའི་དབྱིངས་སུ་སྙོམས་པར་ཞུགས་་་་་
སོ། །དེ་དང་མཚུངས་པར་འཇའ་ཚོན་དཀར་པོ་དར་ཐག་བརྐྱང་བ་འདྲ་བ་
སྦལ་ཁ་ནས་གླང་བུའི་རིའི་བར་ལ་འབྲེལ་བའི། ཡལ་གའི་སྣ་གཅིག་གཟིམས་
ཁང་ལ་ཡུན་རིང་དུ་ཟུག་པ། སུམ་མཁར་ཡུལ་པ་ཕལ་མོ་ཆེ་དང༌། དགའ་
ལྡན་མ་མོ་བ་རྣམས་ཀྱིས་མཐོང་ངོ༌། །དེའི་མོད་ལ་བཞུགས་པའི་སྟེང་དུ་་་
གདན་དྲངས་ཏེ། བཟང་པོའི་འདུག་ སྟངས་ཀྱིས་བཞུགས་པའི་སྐུ་ལ་རུས་
པའི་རྒྱན་དྲུག་དང༌། དབུ་རྒྱན་ཞུས། མཆོད་པའི་བཀོད་པ་རྒྱས་་་་་་
བཤམས་ཏེ། ཞལ་སློབ་རྣམས་ཀྱིས་གསོལ་བ་ཞག་ཞེ་དགུའི་བར་དུ་བཏབ་
པའི་ཚེའང་། ལྷའི་མེ་ཏོག་གི་ཆར་ཉིན་རེ་བཞིན་བབ་པ་དང་། འཇའ་འོད་
ཀྱི་དྲ་པས་བར་སྣང་ཁྱབ་པ་ཡུལ་མི་ཐམས་ཅད་ཀྱིས་མཐོང་བ་དང༌། སྐབས་
འགར་ནམ་མཁའ་ལ་ཌ་མ་རུའི་སྒྲ་གསལ་པོར་གྲགས་པ། ཉེ་བར་གནས་པ་
རྣམས་ཀྱིས་ཐོས་སོ། །གསོལ་དཔོན་པདྨ་བསམ་འགྲུབ་དང༌། གཉེར་ཆེན་
གྲགས་པ་གཞོན་ནུས་ཐོགས་དྲངས་རྣམས་ཀྱིས། ཆོས་ཀྱི་རྗེ་ཀརྨ་པ་མཐོང་བ་
587



དོན་ལྡན་པའི་དྲུང་དུ་འབུལ་བ། སྒར་པའི་གུ་ཤྲཱི་དང་དཔོན་རྣམ་པ་མི་མང་
དང་བཅས་པ་ལ། རྣམ་བཞག་དང་འགྱེད། ཀོང་ལུང་རལ་གསུམ་གྱི་ཀར་
སྲིད་གཙོ་བོར་གྱུར་པའི་དགོན་པ་ཐམས་ཅད་ཀྱི་བླ་མ་རྣམས་ལ་རྣམ་བཞག
གྲྭ་པ་རྣམས་ལ་འགྱེད། སུམ་མཁར་དུ་སྐྱ་སེར་སྟོང་ཕྲག་མང་པོ་ལ། ནག་
སྟོན་བཟང་བཤམས་ཡོད་པ་གྲུབ་ཅིང༌། ཆོས་ཀྱི་རྗེ་མཐོང་བ་དོན་ལྡན་གྱི་
བཀའ་བཀོད་ཇི་ལྟར་ཕེབས་པ་བཞིན། སྐུ་གདུང་རིལ་པོར་དགའ་ལྡན་མ་
མོའི་གཙུག་ལག་ཁང་དུ། བྱང་ཆུབ་ཆེན་པོའི་མཆོད་རྟེན་གྱི་བྲེ་དང་བུམ་པའི་
མཚམས་སུ་བཞུགས་ཤིང་། ནང་རྟེན་བྱང་ཆུབ་ཆེན་པོའི་གསེར་སྐུ། དབུས་
ཀྱི་ས་ཆ་སྐྱིད་ཤོད་འཕྲང་ཁར་བཞེངས་ཏེ། དགའ་ལྡན་མ་མོའི་གཙུག་ལག་
ཁང་དུ་ སྤྱན་ དྲངས་ རབ་ ཏུ་ གནས་ པ་ དགའ་སྟོན་དང་བཅས་པ་གྲུབ་ ཅིང་།
དུས་ཀྱི་མཆོད་པ་རྒྱུན་ལྡན་ཡང་བཙུགས་སོ། །
ལྔ།
ངོམ་པ་བྱ་བྲལ་བ་ནམ་མཁའ་རྒྱལ་མཚན་
ལ་སོགས་པའི་རྣམ་ཐར།
ངོམ་པ་བྱ་བྲལ་བ་ནམ་མཁའ་རྒྱལ་མཚན་ནི། མདོ་ཁམས་ངོམ་གྱི་ཡུལ་
དུ་ལྷ་ལྡོང་དཀར་པོའི་རྒྱུད་ལས། དཔོན་ཆེན་རྒྱལ་བཟང་སོགས། ས་སྐྱ་
པའི་འཕྲིན་ལས་འཛིན་ཞིང་། དུ་དབེན་ཤའི་ལས་ཀ་རིམ་པར་བཟུང་བའི་
བརྒྱུད་ནང་པ་རྒྱལ་བཟང་ཞེས་གྲགས་པའི་སྲས་ཏེ། ལྕགས་ཕོ་ཁྱིའི་ལོ་ལ་སྐུ་
འཁྲུངས་ཤིང༌། འཁྲུངས་མ་ཐག་ནས་སྐུ་རིམ་པའི་བླ་མ་རྣམས་ཀྱིས་གསེར་གྱི་
མཆོད་རྟེན་དང་། མེ་དཔུང་དུ་མཐོང་བའང་བྱུང༌། ལོ་བཞི་ནས་རི་བོ་ཆེར་
སློབ་གཉེར་མཛད། ལོ་དྲུག་པའི་དུས་བྱ་རོག་གདོང་ཅན་ཞལ་གཟིགས། ལོ་
དགུ་པའི་དུས་རི་ཁྲོད་དུ་བྱོན་ཏེ། གཅོད་ཡུལ་གྱི་ཉམས་ལེན་མཛད་པའི་ཚེ།
588



ཡུམ་ཆེན་མོ་དང༌། མ་གཅིག་ལབ་སྒྲོན། ཕ་དམ་པ་སོགས་མང་པོའི་ཞལ་
གཟིགས། བླ་མ་སངས་རྒྱས་པ་ལ་ནི་གུའི་སྐོར་གསན་པས། རྨི་ལམ་སྤྲུལ་
བསྒྱུར་ཞིང་སྦྱོང་སོགས་ལ་ཚེགས་མེད་ཅིང༌། རྨི་ལམ་དང་མངོན་སུམ་ཁྱད་
མེད་པ་བྱུང་། གནས་ལུགས་ཀྱི་རྟོགས་པའང་མངོན་དུ་གྱུར་ནས་ཆུའི་བཅུད་
ལེན་ཡང་མཛད། དེ་ནས་བྱ་བྲལ་མཛད་པར་དགོངས་ཏེ། ཆོས་བྲོས་ལ་
བྱོན་ཀྱང༌། ཁྱུང་ཐོ་ལར་མ་ཐར་ནས་ཚུར་ལྡོག་པའི་ཚེ། གཞིས་ན་ལེན་
མཁན་བཏང་བ་རྣམས་འབྱོར་པས་དབང་མེད་དུ་ཁྱིམ་དུ་བྱོན། ཡབ་ཡུམ་གྱི་
གསུང་གིས་ཁྱིམ་ཐབ་ཀྱི་ཚུལ་མི་བྱེད་ཀ་མེད་དུ་གྱུར། ཆོས་རྗེ་དེ་བཞིན་་་་
གཤེགས་པ་དགུང་ལོ་བརྒྱད་པ་དང་མཇལ་བའི་ཚེ། བྱང་ཆེན་མཆོད་རྟེན་
བུམ་ནང་དུ་ཐུབ་སྐུ་མེ་ལོང་དུ་གཟུགས་བརྙན་ལྟར་གསལ་བ་ཞིག་བུད་མེད་རུས་
རྒྱན་ ཅན་ ཞིག་ གིས། ཁྱོད་ རང་ གི་ ལྷ་ སྐལ་ གྱིས་ ཟེར་ནས་ གཏད་པ་ རྨིས།།
ཡང་རྨི་ལམ་དུ་ཆོས་རྗེ་རིན་པོ་ཆེས་ཞབས་མགོ་ལ་བཀོད་ནས། ཁྱོད་ནི་ལས་
དང་སྐལ་པར་ལྡན། །ཕྱོགས་བཅུའི་རྒྱལ་བའི་བྱིན་རླབས་འཇུག ། དབང་
བཞིའི་དོན་ལ་མི་རྨོངས་ཤིང་། །ཉམས་རྟོགས་ཕུན་སུམ་ཚོགས་པ་་་་་་་་
འགྱུར། །ཞེས་གསུངས་པ་དང་། སྙིང་ནང་དུ་ཆོས་རྗེ་བཞུགས་ནས་ངོ་སྤྲོད་
ཀྱི་བརྡའ་བསྟན་པ་སོགས་བྱུང་བས། གནས་ལུགས་ལ་ངེས་ཤེས་ཁྱད་པར་
ཅན་རྙེད། སྨར་ཁམས་སུ་བྱོན་སྐབས་ཤིག་རྦབ་ཆེན་པོ་བྱུང་བ་སྡིག་མཛུབ་
གཏད་པས་འཐོར་བ་དང༌། ཟླ་སྟོད་དུ་ཕ་བོང་ཞིག་གི་སེར་ཀར་ཕྱག་མཛུབ་
གཏད་དེ། འདིར་ངའི་སློབ་དཔོན་གྱི་སློབ་མ་གྲོང་ཆོག་པ་ཞིག་ཡོད་པ་འདྲེན་
དགོས་གསུངས་ནས། རྡོ་ཁ་ཕྱེས་པའི་བར་དུ་སྲོག་ཆགས་ན་ཐུན་བུ་མོ་འདྲ་བ་
ལ་མིའི་ཁ་སྣ་དོད་པ་ཞིག་བྱུང་བར་གཟུངས་སྔགས་བརྗོད་ཅིང་བྱིན་རླབས་་་
མཛད་པས་གར་སོང་ཆ་མེད་དུ་གྱུར་པ་སོགས་ངོ་མཚར་གྱི་མཛད་པ་དུ་མ་་
བསྟན། བླ་མ་དཀོན་མཆོག་དཔལ་ལ་མཁའ་འགྲོ་སྙིང་ཐིག་ཞུས་སྐབས་འོད་
589



གསལ་གྱི་འཆར་སྒོ་འབྱམས་ཀླས་པ་དང༌། ཕྱག་མཆོད་ཀྱི་ཀ་པཱ་ལའི་སྟེང་ན་
དབུས་སུ་དུས་འཁོར། མདུན་དུ་བདེ་མཆོག གཡས་སུ་ཀྱེ་རྡོར། གཡོན་
དུ་འཇིགས་བྱེད། རྒྱབ་ཏུ་མཱ་ཡཱ་རྣམས་ཀྱི་དཀྱིལ་འཁོར་རྫོགས་པར་གཟིགས།
བླ་མ་སངས་རྒྱས་པ་ལ་བི་མ་སྙིང་ཐིག་ཞུས་སྐབས། ཏེར་པེ་དང་། རེ་ཡམ་
གྱི་རི་གཉིས་སྐྱིལ་ཀྲུང་གིས་ཁྱབ་པའི་རྣམ་སྣང་ཞལ་གཟིགས། གཞན་ཡང་སོ་
སོ་ནས་བཤད་པའི་ཡོན་ཏན་ཐམས་ཅད་བརྙེས། དེ་སྐབས་ཤིག་ཏུ་ཡབ་ཡུམ་
གཤེགས་པའི་དགོངས་རྫོགས་སུ་རྟེན་བཞེངས་མང་པོ་དང་། འཚོགས་པ་ཁྲི་
ཕྲག་གསུམ་ཙམ་འདུས་པའི་ཤི་སྟོན་ཆེན་མོ་མཛད། གྲལ་དབུར་སི་ཏུ་བཀྲ་
ཤིས་རྒྱལ་མཚན་པ་སོགས་བླ་མ་མང་དུ་སྤྱན་དྲངས། འབུལ་འགྱེད་བློས་མི་
འཁྱུད་པ་ལྟ་བུ་མཛད། དེ་ནས་སྡེ་སྲིད་གཞན་ལ་སྤྲད་ནས། ཉིད་ཁྱིམ་ནས་
རབ་ཏུ་བྱུང་བ་དང༌། ཡབ་ཡུམ་གྱི་དགེ་རྩ་བསྒྲུབ་པའི་ཕྱིར། དངོས་པོ་
སྟོབས་ཆེན་བསྣམས་ནས་དབུས་སུ་བྱོན། ཇོ་བོ་རིན་པོ་ཆེའི་དྲུང་དུ་གསེར་
ཀོང་ གཅིག དངུལ་ ཀོང་ གཉིས། ཀོང༌ རྒྱག་ དང༌ བཅས་ པ་ བཙུགས།
གསེར་ཆབ་ལན་མང་དུ་གསོལ། བལ་ཡུལ་འཕགས་པ་ཤིང་ཀུན་ལ་གསེར་
གདུགས་ཕུལ། གསང་བདེ་མཚུར་གསུམ་སོགས་ས་སྐྱ་མན་ཆད་དུ་དགེ་་་
འདུན་རྣམས་ལ་མང་འགྱེད་དང༌། བླ་མ་བཟང་དགུ་ལ་འབུལ་བ་མཛད།
ཞབས་ཕྱི་རྣམས་ཕྱིར་བཟློག་ནས་ཉིད་ཚོགས་ཆེན་པོའི་མཁན་པོ་རྒྱལ་དབང་བ་
ལས་རབ་ཏུ་བྱུང་བ་དང་བསྙེན་པར་རྫོགས་པའི་དངོས་པོར་བསྒྲུབས། སྤྱིར་
དུས་སྔ་ཕྱི་ངེས་མེད་དུ་ས་བཟང་འཕགས་པ། ལོ་ཆེན་སྐྱབས་མཆོག་དཔལ།
ཆོས་རྗེ་ཀུན་བཀྲས་པ། བློ་གསལ་བ། སྒ་རུ་བ། རྒྱུ་མ་བ། ཀརྨ་དཀོན་
གཞོན། གཡག་ཕྲུག་སངས་རྒྱས་དཔལ། འུག་པ་ལུང་གི་བླ་ཆེན་ཁུ་དབོན།
གནས་རྙིང་མཁན་ཆེན། ཆོས་རྗེ་ཉི་བཟང་བ། བློ་གྲོས་དཔལ་བ། བཙོང་
ཁ་པ། སྤྱན་སྔ་བསོད་གྲགས། སྐྱེས་མཆོག་རིན་བཟང་། འབྲི་ཁུང་དྷརྨ་
590



DR JA
རཱ་ཛ། ཆོས་རྗེ་དཔལ་བཟང་བ། པན་ཆེན་ཤཱ་རི་པུ་ཏྲ། ཀརྨ་པ་རོལ་པའི་
རྡོ་རྗེ། མཚུར་ཕུའི་སློབ་དཔོན་ཆེན་པོ། མཁན་ཆེན་མགོ་བློན་པ། རྟོགས་
ལྡན་ཤཱཀ་འོད། མཁན་ཆེན་བསོད་ནམས་བཟང་པོ། དགྲ་བཅོམ་ཡོན་ཏན་
བློ་གྲོས། ཆོས་རྗེ་བྱམས་ཆོས་པ། ཕག་གྲུའི་སྤྱན་སྔ་བསོད་ནམས་དཔལ།
ནང་པ་ཡོན་ཏན་དཔལ། ཤཀྱ་མགོ་རིན་པོ་ཆེ། དབུ་མ་པ། གོ་ཤྲི་དོན་
གྲུབ་འོད་ཟེར། སི་ཏུ་ཆོས་ཀྱི་རྒྱལ་མཚན། བཀའ་བཞི་པ་རཏྣ་ཤྲཱི། རིན་
པོ་ཆེ་རནྡྷ་ཀ་ར། མཛོ་ར་བ། མགོན་པོ་རྒྱལ་མཚན། བཀའ་བཅུ་དར་མ་
རིན་ཆེན། རོང་སྟོན་བཀའ་བཅུ་པ། རྟོགས་ལྡན་མཚོ་དཀར་བ། ཡོན་
རིན་པ། བློ་གྲོས་ཡངས་པ། ཞྭ་དམར་མཁའ་སྤྱོད་དབང་པོ་སོགས་གཙང་
དབུས་ཁམས་གསུམ་གྱི་བླ་མ་མཆོག་གྱུར་བརྒྱ་དང་སུམ་ཅུ་བསྟེན་ཅིང་། དེ་
དག་ལས་དབང་ཁྲིད་གདམས་ངག་ མཐའ་ཀླས་ པར་ནོད་ པར་ མཛད་ ཀྱང་།
རྩ་བའི་བླ་མ་ནི་ཆོས་རྗེ་དེ་བཞིན་གཤེགས་པ་ཉིད་ལ་མཛད་ཅིང་ཐབས་ལམ་རྩ་
རླུང་གི་ཡོན་ཏན་མཐའ་དག་ནི་རྗེ་ཡོན་རིན་པ་དང་། རྟོགས་ལྡན་མཚོ་དཀར་
བ་ལས་བརྙེས་སོ། །
མཚོ་དཀར་བ་བསྙེན་སྒྲུབ་ཞུ་བའི་ཚེ། རླུང་ཕྱག་སོར་དུ་དྲང་བ་དང་
སྲན་མའི་རྡོག་པོ་ཤངས་ནས་རྔུབ་སྟེ་ཕྱག་སོར་དུ་འདོན་པ་སོགས་བྱུང་། རྗེ་
དེ་བཞིན་གཤེགས་པ་ལས་ཕྱག་རྒྱ་ཆེན་པོའི་གདམས་པ་ནོད་པས་དངོས་པོའི་
གན་ས་ལུགས་ལྷན་སྐྱེས་བདེ་བ་ཆེན་པོའི་རང་བཞིན་ཇི་ལྟ་བ་བཞིན་དུ་གཟིགས་
པའི་གོ་འཕང་བརྙེས། དེ་ནས་ཁམས་སུ་ཕེབས་འགྲབ་རྒྱལ་དུ་གཟིམ་སྤྱིལ་
མཛད་ནས་བཞུགས། ལྷ་འདྲེའི་ཆོ་འཕྲུལ་མང་དུ་བྱུང་ཡང་བརྫི་བར་མ་ནུས།
གློག་མང་པོ་འགྱུ་བའི་ཚེ་རྩེད་མོའི་ཚུལ་གྱིས་འདི་བཟུང་ངམ་གསུངས། ཉེ་
གནས་ཀྱིས་བཟུང་བར་ཞུས་པས་རྡོ་ཞིག་གིས་མནན་ཚུལ་མཛད་དེ་གློག་རེངས་
པས་འོད་ཀྱིས་ཉིན་མོ་ལྟར་གསལ་བར་བྱུང༌། ཡང་རྡོ་དེ་བླངས་ནས་བཏང་
591



བའི་ཚུལ་མཛད། རྔོན་པས་བདག་པའི་ཁྱི་དང་ཤ་བས་སྐྱབས་ཞུས་པ་དང་
བྲག་ལ་འདམ་ལྟར་བརྫི་བ་སོགས་རྫུ་འཕྲུལ་མང་དུ་བསྟན། རྒྱ་ནག་ཏུ་གྲུབ་
ཆེན་བིརླ་པའི་ཞབས་འབྲིང་དུ་རྫུ་འཕྲུལ་གྱིས་བྱོན། རྒྱལ་པོས་ཀྱང་གུས་པར་
བྱས། དེ་བཞིན་གཤེགས་པའི་ཆགས་ཕྱི་མཛད་ནས་སླར་བོད་དུ་ཕེབས་ཏེ་
རྣམ་རྒྱལ་སྒང་དུ་ཆོས་རྗེ་དཔོན་སློབ་ལྔ་བརྒྱ་སྤྱན་དྲངས་ཟླ་བ་གཅིག་ཏུ་ཆོས་
འཁོར་བསྐོར། དགེ་འདུན་ཡང་ཁྲི་ཕྲག་ཙམ་འདུས་ཏེ་དེ་དག་ལ་ཞབས་ཏོག་
མཛད། ཆོས་རྗེ་རིན་པོ་ཆེར་དགོན་ སྡེ་རྣམས་དང་། གནས་གཞི་བཅོ་་་
བརྒྱད། བློན་པོའི་བུ་བཅོ་བརྒྱད་སོགས་བདོག་པ་ཀུན་དང་ངོམ་གྱི་སྡེ་ཚང་མ་
བཀའ་འབངས་སུ་ཕུལ་ལོ། ། །
རེ་ཞིག་ན་ངོམ་པ་རྣམས་ཁས་བཙན་ཅིང་མངའ་ཐང་རྒྱས་པར་བརྟེན།
མ་བཟོད་པའི་ཕྲག་དོག་གིས་རི་བོ་ཆེ་བས་ཕུག་བྱས་ནས། ད་ར་བ་ཚད་དང་
མཐའ་བཞི་ཟླ་རྔད་ངོམ་གསུམ་རོང་པོ་དང་བཅས་པ་ཀུན་བགྲོས་ནས་དམག་
བྱས་ཏེ་ས་སྒང་དགོན་པ་བསྲེགས་པ་སོགས་བྱས། དེའི་ཚེ་རྗེ་འདིས་དྲག་པོའི་
སྤྱོད་པ་བསྟན་ཏེ། དམག་དང་བཅས་པས་དེ་དག་ཐམས་ཅད་ཕམ་པར་བྱས་
ནས། རི་བོ་ཆེ་བའང་ཞབས་སུ་བཅུག་ལྷ་ཁང་དང་། རྟེན་གསུམ་ཡང་སྔར་
ལས་ལྷག་པར་བཞེངས་ཤིང་དར་རྒྱས་སུ་མཛད། འདི་དག་གི་སྐབས་སུ་སྐུ་མི་
སྣང་བར་གྱུར་པ་དང༌། ཆུ་དང༌། མེ་དང་ལྷའི་སྐུར་མཐོང་བ་དང་། བུ་
ཆུང་དང༌། ཨ་ཙ་ར་ལྟ་བུར་སྣང་བ་སོགས་རྫུ་འཕྲུལ་གྱི་བཀོད་པ་མང་པོ་
བསྟན་པ་འབྲི་བར་མ་ལངས་སོ། །རྗེ་དེ་བཞིན་གཤེགས་པ་ཞི་བར་མནལ་ནས་
སྤྲུལ་ པའི་ བཀོད་ པ་ དང་ མཇལ་ འདོད་ དྲག་ པོས་ གསོལ་ བ་ བཏབ་ པ་ ལས།
སྐབས་ཤིག་ཉི་མ་འོད་ཟེར་འབར་བ་སྐུ་པང་དུ་བྱུང་བ་དང་། གླང་པོ་ཆེའི་ཕྲུ་
གུ་དཀར་པོ་ཞིག་གསོས་པ་མནལ་ལམ་དུ་བྱུང་བའི་ནངས་པར་རྣལ་འབྱོར་པ་མ་
སྨད་ གསུམ་ པ་ ཞིག་ གཟིགས་ པས་ ལྟས་ ཁྱད་ པར་ བ་ འགའ་ ཞིག་ ཀྱང༌ བྱུང་།
592



བྱིས་པ་དེ་ཕག་ ཏུ་ཁྲིད་ནས་ཁྱེད་ངའི་བླ་མའི་སྐུ་སྐྱེ་ཡིན་ནམ་ཞུས་པས་ཡིན་
གསུངས། ཡང་སུ་ཡིན་བྱས་པས། ང་ནི་སྐྱེ་མེད་བརྗོད་པ་ཀུན་དང་་་་
བྲལ། །གནས་མེད་གནས་བྲལ་འཁོར་བའི་སེམས་ཅན་རྣམས། །མ་ལུས་
ཐར་པའི་གནས་སུ་འདྲེན་པའི་ཕྱིར། །སྐྱེ་འགྲོ་ཀུན་གྱི་དཔལ་དུ་བདག་གྱུར་ཏོ།
ཞེས་གསུངས། འོ་ན་ད་གར་འབྱོན་ཞུས་པས། ནམ་ཚར་བར་ཡུལ་གཞན་
མི་འགྲོ་འདུག་གསུངས། ཁྱེད་ཀྱི་སྙན་པ་བསྒྲག་དགོས་ཞུས་པས། ཞེས་པའི་
ཚིག་དེ་ད་རུང་ཞག་བར་གསང་དང་གསུངས་ཡོན་ཏན་ ཅི་ མཁྱེན་ཞུས་པས།
ཨ་ཨཱ། ཨི་ཨཱི། ཨེ་ཨེ། ཨུ་ཨཱུ། ཀ་ཁ་ག་གྷ་ང༌། ཞེས་གསུངས། དེར་
སྤྲུལ་པའི་སྐུར་ངེས་པ་ཐོབ་སྟེ་ཞབས་ཏོག་ཡང་དག་མཛད་ནས་ལོ་དྲུག་གི་བར་
དུ་དེར་བཞུགས། དེ་ནས་སྤྲུལ་པའི་སྐུ་སྒར་ཆེན་གྱིས་སྤྱན་དྲངས་པའི་ཚེ་ལྷོ་
རོང་བར་དུ་བྱོན། དེ་ནས་མ་བསྐུངས་ལུང་དུ་བྱོན་ཏེ། དེའི་གནས་སྒོ་དབྱེ་
བར་དགོངས་ནས་ཡེ་གོང་དུ་ཕེབས་པའི་ཚེ་འབྱུང་པོའི་ཆོ་འཕྲུལ་སྣ་ཚོགས་བྱུང་
ཡང་མ་ཚུགས། མཁའ་འགྲོ་རྣམས་དང་རྡོ་རྗེའི་གླུས་དྲིས་ལན་ཡང་མཛད།
རྡོ་རྗེ་ལུས་ཀྱི་གནས་ལུགས་གསལ་བར་གཟིགས། དེ་ནས་གནས་སུ་གསང་
ནས་གཤེགས་པའི་ཚེ་ཞིང་སྐྱོང་སེང་གདོང་རི་རབ་ཙམ་ཞིག་གིས་སེང་གེ་ཁོ་རང་
ལས་ཆུང་ཙམ་ཞིག་འགྱེད་པ་དང་། འཕྲང་ལ་ ལྕགས་ཐག་སུམ་སྒྲིལ་གྱི་སྙི་
འཛུགས་པ་དང་། མདའ་རྡོའི་ཆར་འབེབས་པ་སོགས་ཆོ་འཕྲུལ་དུ་མ་བསྟན་
ཀྱང་གཉུག་མ་དེ་བཞིན་ཉིད་ཀྱི་ངང་ལ་བཟླས་པས་མ་ཚུགས། ཞག་ལྔའི་བར་
དུ་མཁའ་འགྲོས་ལམ་སྣ་བྱས་ཏེ་གནས་རྣམས་གཟིགས། ལྷ་སྐུ་དུ་མའི་ཞལ་
ཕྱེས། ཕག་མོ་ཞལ་གཉིས་མའི་སྐུ་ཞིག་སྤྱན་དྲངས་གནས་བདག་ར་རྒོད་དུ་
བརྫུས་ནས་བྱུང་བ་ལ་ཆོས་བཤད། ནུབ་གཅིག་མཁའ་འགྲོ་མ་སྔོན་མོ་དཔག་
ཏུ་མེད་པ་འདུས་ནས་ཚོགས་འཁོར་བསྐོར་པའི་ཚེ། ཆོས་རྗེ་ཀརྨ་པ་དང༌།
ཀརྨའི་ཀུན་སྤངས་རིན་པོ་ཆེ་དང༌། ། བཀའ་བཞི་པ་རྣམས་ལ་ཚོགས་ སྐལ་་
593



འབུལ་བ་གཟིགས། དྲུང་ཉིད་ཀྱིས་ཚོགས་དེ་བཞེས་པས་རྡོ་རྗེ་རྣལ་འབྱོར་མ་
དང་དབྱེར་མེད་དུ་གྱུར་ཅིང་ཟག་མེད་ཀྱི་བདེ་བས་གང་བའི་ཉམས་ཤར། དེ་
ནས་ཡེ་གོང་དུ་ཕེབས་ཏེ་གདུལ་བྱ་རྣམས་ལ་ཆོས་བསྟན་པའི་ཚེ་ནམ་མཁའ་ལ་
སྐྱིལ་མོ་ཀྲུང་གིས་བཞུགས་པ་དང་། རྡོ་བ་འདམ་ལྟར་དུ་བརྫི་བ་སོགས་རྫུ་
འཕྲུལ་དུ་མ་བསྟན། ཧ་ཡང་དཀར་པོ་སོགས་གཞི་བདག་རྣམས་ཀྱིས་སྲོག་
སྙིང་ཕུལ། སྤོ་བོ་དར་སྣ་དགོན་དུ་བཞུགས་ཚེ་དགེ་བཤེས་ནམ་མཁའ་སོགས་
ཀྱིས་ཐེ་ཚོམ་གཅོད་པའི་ཕྱིར་ནམ་མཁར་འཕུར་བ་དང་། རྡོར་དྲིལ་ནམ་
མཁར་འཇོག་པ་སོགས་མཛད། ཁ་བ་དཀར་དུ་བྱོན་པའི་ཚེ་ཨེ་ཝཾ་ན་བཞུགས་
དུས་བདེ་མཆོག་གི་དཀྱིལ་འཁོར་ཡོངས་རྫོགས་ཞལ་གཟིགས། མཁའ་འགྲོ་
གནས་སར་དུ་གྲུབ་ཆུ་བཏོན། དེ་དག་ཏུའང་རྫུ་འཕྲུལ་མང་པོ་མཛད། སྔོ་
ཕུན་རིལ་སྒྲུབ་ཀྱི་བུམ་པ་ལ་ཕྱག་ནས་མཛད་པས་མང་དུ་འཕེལ། སྔོ་མ་གློང་
བྱ་བའི་མི་ཞིག་གིས་ཁྱེད་གྲུབ་ཐོབ་ཡིན་ཟེར་བས་ངའི་ཁང་པའི་ཀ་བ་འདི་ལ་
ནས་འབྲུ་འགའ་འཛུགས་དགོས་ཟེར་བར་ཐུགས་འུར་ནས་ཕྱག་ནས་མཛད་
པས་ འབྲུ་ རྣམས་ ཀ་ བ་ ལ་ ཕྲེང་ བ་ ལྟར་ བསྐོར་ ནས་ ཕྱེད་ ཙམ་ ནུབ་ པ་ བྱུང་།
སྟག་ཤོད་ཀྱི་ཁྲི་དཔོན་ལ་མགོན་པོའི་གཏོར་དབང་མཛད་པས་ནམ་ཕྱེད་བྱ་རོག་
གིས་གཏོར་མ་དངོས་སུ་བླངས། དེ་ནས་ངོམ་དང་སྤོ་བོ་སོགས་སུའང་ཕེབས་
རྟེན་འབྲེལ་ཞིག་གིས་ལྷ་སར་ཕེབས་པ་ཤར་བས་ཇོ་བོ་དང་མཇལ་བའི་ཚེ་ངས་
གནས་ལུགས་ཀྱི་དོན་ཇི་བཞིན་རྟོགས་པ་ཡིན་ན་ནས་འབྲུ་ཆགས་པར་གྱུར་ཅིག
ཅེས་ནས་གཏོར་བས་དབུ་རྒྱན་གྱི་ངོས་སུ་ནས་འབྲུ་ལྔ་ཚོམས་སུ་ཆགས། ཇོ་
བོའི་ཐུགས་ཀ་ནས་འོད་ཟེར་ལྔ་ལྡན་བྱུང་བ་ཉིད་ཀྱི་ཐུགས་ཀར་ཐིམ། སྣེ་
གདོང་དུ་གོང་མས་སྤྱན་དྲངས་ཤིང་མཆོད། སྲིན་པོ་རིའི་བདེ་མཆོག་གིས་
མཇལ་དར་བཞེས་པའི་ཚུལ་མཛད། བྱ་བྲལ་འདྲ་བ་ཞིག་གིས་ཇོ་བོ་རྗེའི་
ཐུགས་ལྗགས་སྤྱན་གསུམ་འབྲེལ་བ་རྩ་སྦུབས་རིང་བསྲེལ་གྱིས་གང་བའི་ནང་དུ་
594



བདེ་མཆོག་ལྷ་ཚོགས་གསལ་པོར་བྱོན་པ་ཐུགས་ལ་རིགས་ལྔ་དང་སྒྲོལ་མའི་ས་
བོན་རང་བྱོན་དུ་ཡོད་པ་ཞིག་ཕུལ། དེ་ནས་ཁམས་སུ་ཕེབས་ཏེ་ངོམ་དུ་ཇོ་
བོའི་སྐུ་ཚད་སོགས་རྟེན་བཞེངས་འགའ་རེའང་མཛད། དེ་ནས་ཀཾ་པོ་གནས་
ནང་དུ་ཕེབས་ནས་སྒྲུབ་པ་མཛད་པའི་ཚེ། ང་མི་འཆི་བ་ཞིག་འོང་བར་གདའ།
གནས་འདིའང་ཁྱད་པར་འཕགས་པས་དེ་ཙམ་ཞིག་འོང་གསུངས། ཆོས་་་
འབྱུང་སྟེང་དུ་གནས་ཕྱི་ནང་གི་དགེ་བཤེས་མང་པོ་ལ་ཁྲིད་བཏབ། དེར་རྡོ་ལ་
ཞབས་རྗེས་ཤིག་ཀྱང་བྱོན། མཁར་ཙར་མེ་ཉག་ཐར་གྱི་འབུམ་ལ་རབ་གནས་
མཛད་པས་ནས་འབྲུ་བདུན་ནམ་མཁའ་ལ་ཆགས། སྔོ་མདོ་ན་དབང་བསྐུར་
མཛད་ སེམས་ བསྐྱེད་ གསུངས་ པས་ ཉིན་ གསུམ་ དུ་ མེ་ ཏོག་ གི་ ཆར་ བབས། །
སྦྱངས་ཕུག་ཏུ་རྡོ་གཅལ་གྱི་གསེབ་ནས་མཁའ་སྤྱོད་མའི་སྐུ་རང་བྱོན་ཞིག་བཏོན།
དབང་བསྐུར་རབ་གནས་སེམས་བསྐྱེད། བདེ་བ་ཅན་གྱི་སྨོན་ལམ་རྣམས་
གང་དུ་མཛད་པའི་སར་མེ་ཏོག་གི་ཆར་སོགས་ངོ་མཚར་མང་པོ་རྒྱུན་དུ་འབྱུང་
བ་སྣང་བས་འབྲི་བར་མ་ལངས་སོ། །
འབྲང་ཆུང་བྱ་བའི་རི་ཁྲོད་དུ་བཞུགས་པའི་ཚེ། ས་ར་ཧ་ཞལ་གཟིགས་
བརྡའི་སྒོ་ནས་ཞུ་ལན་མཛད་དེ་མཐར་ཉིད་ལ་ཐིམ་པ་བྱུང་། དེ་ནས་གླང་
ཆེན་འགྱིང་རིར་ཕེབས་པར་དགོངས་ནས་མི་ཉག་ཏུ་བྱོན། འཇམ་དབྱངས་
གྲགས་པ་དང་མཇལ་ཕྲད་མཛད། དར་མདོ་ནས་བརྒྱུད་ཝ་ལུ་ཤན་དུ་ཕེབས་
དེར་མཁའ་འགྲོ་ལྔ་དང་མཇལ་ཞིང་སྒྱུ་མའི་རོལ་རྩེད་མཛད། འཕགས་པ་
སའི་སྙིང་པོས་སྐུ་དངོས་སུ་བསྟན་ནས་ཕྱག་རྒྱ་ཆེན་པོའི་ཁྲིད་སྩལ། དེ་ནས་
ཀན་ཅུར་ཕེབས། དེ་ནས་རིམ་པར་ཆིན་འདུ་ཧུར་ཕེབས། དེ་རུ་རྒྱལ་བུས་
དཀར་བྱ་བྲལ་བའི་ངག་ནས་གྲུབ་ཐོབ་ཀྱི་ལོ་རྒྱུས་ཐོས་པས་སྤྱན་དྲངས། བདེ་
མཆོག་དང་། རྒྱལ་བ་རྒྱ་མཚོའི་དབང་སོགས་ཀྱིས་རྗེས་སུ་བཟུངས། དེ་
ནས་གླང་ཆེན་དུ་བྱོན། དེར་དགྲ་བཅོམ་པ་ལྔ་བརྒྱའི་ཁང་པར་ཕེབས་པའི་ཚེ།
595



གཡས་ངོས་རིམ་བཞིན་བརྩིས་ནས་བྱོན་པས་དྲུག་ཅུ་རེ་བཞིའི་མཚམས་ལ་་་
མཉམ་བཞག་མཛད་པ་ཞིག གཡོན་ནས་དེ་བཞིན་བརྩིས་པར་ཡང་རེ་བཞིའི་
ས་དེར་ཕྱག་མཛུབ་ནམ་མཁར་གཏད་པ་ཞིག་འདུག དེ་རྟེན་འབྲེལ་བཟང་
གསུངས། ཅི་ལགས་ཞུས་པས་མཉམ་བཞག་མཛད་པ་འདི་ངས་སྟོང་པ་ཉིད་
ཕྱིན་ཅི་མ་ལོག་པར་རྟོགས་པའི་བརྡའ་ཡིན། ཕྱག་མཛུབ་ནམ་མཁར་གཏད་
པ་འདི་མི་རིང་བར་ང་མཁའ་སྤྱོད་དུ་འགྲོ་བའི་བརྡའ་ཡིན་གསུངས། རྒྱ་བོད་
ཀྱི་མཚམས་འདིར་སྨྱོན་པའི་བརྟུལ་ཞུགས་ཅན་ཞིག་སོགས་ང་ལ་སྤྲུལ་པ་བདུན་
འོང་བར་འདུག་གསུངས། ཀུན་ཏུ་བཟང་པོའི་དྲུང་དུ་ཕེབས་ཚེ་ཚོགས་་་་
འཁོར་མཛད། ནམ་མཁའ་ལ་གར་བསྒྱུར་ནས་འབྱོན་པ་མང་དུ་མཛད་ནས།
གནས་འདིའང་བཟང་ང་སྔར་དང་མི་འདྲ་བར་ཀུན་ཏུ་བཟང་པོའི་ཐུགས་ཀར་
ཐིམ་ནའང་དབང་ཆེ་སྙམ་པ་ཞིག་བྱུང་ད་ངའི་བསམ་པ་འགྲུབ་པ་ཡིན་གསུངས།
བཅོ་ལྔ་ལ་ཆོས་རྗེ་ཀརྨ་པའི་ཟླ་མཆོད་མཛད། ཀུན་ཏུ་བཟང་པོ་ལ་གསེར་
གསོལ། འཕན་ཆེན་ཞིག་ལ་ཆོས་རྗེའི་སྐུ་དང༌། འཁོར་བའི་གནས་ལ་ཕྱི་
ཕྱག་འཚལ་བའི་བྱ་བྲལ་པ་དེས་ཕྱོགས་བཅུའི་རྒྱལ་བ་མཆོད། ཅེས་སོགས་
བྲིས་ནས་ཕུལ།
ཚེས་བཅུ་བདུན་གྱི་ནུབ་མོ་མཁའ་སྤྱོད་དུ་གཤེགས་པའི་མགུར་བཞེངས།
ཟླ་བ་དང་པོའི་ཚེས་གཅིག་ལ་ནམ་མཁར་འཇའ་འོད་ཀྱི་དཀྱིལ་དུ་རྡོ་རྗེ་རྣལ་
འབྱོར་མ་དང་འཇམ་དབྱངས་སེང་གེ་ལ་ཆིབས་པ། ཀུན་ཏུ་བཟང་པོ་གླང་
ཆེན་ལ་ཆིབས་པ་བཅས་འཁོར་རྣམས་ལ་བསྟན་པས་མཇལ། འཁོར་རྣམས་
ཀྱིས་བླ་མ་ངེས་པར་མཁའ་སྤྱོད་དུ་གཤེགས་པ་བདེན་ནམ་ཇི་ལྟ་བུ་ལགས་ཞུས་
པས། མཁའ་སྤྱོད་དུ་འགྲོ་བྱ་བ་རྣམ་སྨིན་གྱི་ལུས་འོད་ལྔའི་རང་བཞིན་དུ་གྲོལ་
ཏེ་རྡོ་རྗེའི་སྐུར་འགྱུར་བ་ཡིན། དེ་འདྲ་བདག་གིས་ག་ན་འོང་། དེ་འདྲ་བྱུང་
ན་ ང་ ཆོས་ རྗེ་ ཀརྨ་ པའི་ གྲྭ་ པ་ འབྲིང་ ཙམ་ ཡིན་ པས་ ཞབས་ ཏོག་ ཏུ་ འགྱུར།
596



བཟང་ངན་འབྲེལ་ཐོགས་རྣམས་ལའང་དེ་ག་ལེགས་གསུངས། ཚེས་བརྒྱད་ཀྱི་
ཉིན་གྲྭ་པ་རྣམས་ལ་འདི་ལྟར་གྱིས་ཀྱི་བཀོད་པ་མཛད། ངོམ་དུ་ཞལ་ཆེམས་སྐུ་
རྩེད་ཀྱི་རྣམ་པ་མང་ཞིག་བསྐུར། སློབ་དཔོན་པདྨ་གྲུབ་ ཐོབ་བརྒྱད་ཅུས་་་
བསྐོར་བ་གཟིགས། བྱང་སེམས་སྲིད་པ་ཐིམ་པར་ཞལ་གྱིས་བཞེས། ཚེས་
བཅུའི་ནུབ་མོ་སློབ་མ་རྣམས་ལ་ རྒྱལ་བ་མཚོའི་དབང་གནང་ཞིང་། སྐུའི་་
བཀོད་པ་དུ་མ་བསྟན། དེ་ནུབ་གཟིམ་མལ་དུ་ཕེབས་ཏེ་སྒོ་འཕྲེད་གཏན་གྱིས་
བཀག་ནས་འགྱེད་གཅོད་མ་བྱེད་གསུངས། དེ་ནུབ་གྲྭ་པ་རྣམས་ལ་རྨི་ལྟས་
དང་། མཐོང་ཉམས་ས་གཡོ་བ་དང་། སྒྲ་འོད་ཀྱི་ལྟས་མང་པོ་བྱུང་བས་ཐེ་
ཚོམ་དུ་གྱུར་ཏེ་ནངས་པར་དྲུང་བཞུགས་པའི་སྐར་ཁུང་གི་ཤོག་བུ་བཀྲལ་ནས་
བལྟས་པས་ན་བཟའ་རྣམས་རིག་པ་ཙམ་བྱུང༌། དེ་ལས་ཆེར་བཀྲལ་ཏེ་བལྟས་
པས་དྲུང་མི་བཞུགས་པར་འདུག དེ་ནས་སྒོ་ཕྱུངས་ཏེ་ནང་དུ་སོང་བས་ན་
བཟའ་དབུ་ཞྭ། སྒོམ་ཤིང་ཕྱག་ཕྲེང་སོགས་འཕྲལ་ཆས་རྣམས་ཀྱི་སྟེང་དུ་མེ་
ཏོག་གི་ཆར་ཡམ་མེ་བ་ཞིག་བབ་པ་ལས་གཞན་ཅིའང་མེད་དོ། ། དེ་ནས་གྲྭ་པ་
རྣམས་ཀྱིས་མ་སེ་དགོན་དུ་དགོངས་རྫོགས་ཀྱི་མང་འགྱེད་བཏང་སྟེ། དེར་
ཡང་ལྟས་ངོ་མཚར་བ་མང་དུ་བྱུང༌། གཞན་ཡང་མདོ་དབུས་གཙང་གསུམ་དུ་
དགོངས་རྫོགས་རྣམས་སློབ་དཔོན་སྒམ་པོ་པས་ཕྱག་ལེན་དུ་བཏབ་ནས་བསྒྲུབ་
པར་མཛད། རྗེ་འདིས་དག་མ་དག་གི་སྐྱེ་བ་མང་པོ་དྲན་པའི་ཚུལ་གསུངས་
ཤིང་། ཁྱད་པར་རྒྱ་གར་དུ་རྒྱལ་པོ་མ་སྐྱེས་དགྲའི་སྲས་ཐ་ཆུང་དུ་གྱུར་ནས་
བཅོམ་ལྡན་འདས་ལ་མཆོད་པ་དང་། ཨོ་རྒྱན་དུ་རྣལ་འབྱོར་པར་གྱུར་ནས་
ཕག་མོས་བྱིན་གྱིས་བརླབས་པ་དང་། རྡོ་རྗེ་གདན་དུ་པཎྜི་ཏ་རཏྣ་ཤྲིར་གྱུར་
པ་དང་། རྒྱ་བལ་གྱི་མཚམས་སུ་རྣལ་འབྱོར་པ་ཧ་རུ་ཞེས་བྱ་བར་གྱུར་པ་དང་།
དཔལ་ཆེན་རྒ་ལོ་སོགས་ཀྱི་སྔོན་ཚུལ་མང་པོ་དྲན་ཞིང༌། ཆོས་རྗེ་དེ་བཞིན་
གཤེགས་པས་ཀྱང་ལུང་བསྟན་པར་མཛད་དོ། །དེ་ལྟར་མཁའ་སྤྱོད་པའི་རྣམ་
597



ཐར་འདི་ནི་བོ་དོང་པའི་སློབ་མ་ཁུ་སྟོན་བསོད་ནམས་གྲགས་པས་མཛད་པ་
དང༌། སྒམ་པོ་པས་མཛད་པའི་རྣམ་ཐར་སོགས་ལས་བཏུས་ནས་སྦྱར་བའོ། །
སྒམ་པོ་པ་ཆོས་ཀྱི་རྒྱལ་མཚན་ནི། མཁའ་སྤྱོད་པ་ཉིད་ཁྱིམ་ན་བཞུགས་
དུས་ཀྱི་སྲས་ཏེ། ལོ་བཅུ་གཅིག་ལོན་པ་ནས་མཁའ་སྤྱོད་པ་ཉིད་ཀྱིས་དྲག་པོའི་
འཕྲིན་ལས་བསྒྲུབས་ཏེ། དགྲ་ཐམས་ཅད་ཕམ་པར་བྱས་དཔའ་བའི་གྲགས་
པ་ཐོབ། ཉེར་གཉིས་ཀྱི་བར་དུ་སྲིད་བསྐྱངས་ནས་ཁྱིམ་སྤངས་ཏེ། རབ་ཏུ་
བྱུང་མཁའ་སྤྱོད་པ་ཉིད་དང༌། ཆོས་རྗེ་དེ་བཞིན་གཤེགས་པ། ལ་ཕྱི་བ་ནམ་
མཁའ་རྒྱལ་མཚན་སོགས་བླ་མ་མང་པོ་བསྟེན། གནས་ངེས་མེད་དུ་བསྒྲུབ་པ་
མཛད་ ཅིང་། སྒམ་ པོར་ ཡུན་ རིང༌ དུ་ བཞུགས་ པས་ སྒམ་ པོ་ པར་ གྲགས།
ཆོས་ཉིད་ཀྱི་བདེན་པ་གཟིགས་ཤིང༌། རྩ་རླུང་ཐིག་ལེ་ལ་དབང་ཐོབ་པའི་རྣལ་
འབྱོར་པ་ཆེན་པོ་ཞིག་གོ།
ན་མོ་མ་ཧཱ་སརྦ་ཛྙཱ་དན་དྷརྨཱ་ཀ་རཱ་ཡ། མི་ཉག་རྟོགས་ལྡན་བློ་གྲོས་རིན་
ཆེན་ནི། གདུང་རིགས་མི་ཉག་གི་རྒྱལ་པོ་ཐའི་ཧུ་ལ་སོགས་པའི་གདུང་རིགས་
ཀྱི་ནང་ཚན་རྨ་སེ། ཡབ་རྨ་སེ་རྒྱ་གར། ཡུམ་གླིང་བཟའ་བསོད་ནམས་སྒྲོལ་
མ་གཉིས་ཀྱི་སྲས་སུ་མེ་སྟག་ལོར་ཀརྨའི་ས་ཆ་གྱིམ་ཤེར་དུ་སྐུ་འཁྲུངས། རྗེ་དེ་
བཞིན་གཤེགས་ པ་ ཐོག་ མར་ མཇལ་ བས་ འཇམ་དཔལ་སྨྲ་སེང་ དུ་ གཟིགས།
རབ་ཏུ་བྱུང་བའི་མཚན་བློ་གྲོས་རིན་ཆེན་དུ་བཏགས། སྨོན་འཇུག་གི་སེམས་
བསྐྱེད་གནང་། བདེ་མཆོག་མཁའ་འགྲོ་སྙན་བརྒྱུད་ཀྱི་ཡབ་བཀའ་དང་ཡུམ་
བཀའི་དབང་གནང་དུས་བདེ་མཆོག་ལྷན་སྐྱེས་ཀྱི་རྩ་གནས་རྣམས་སུ་ལྷ་དྲུག་ཅུ་
རྩ་གཉིས་ཀྱི་ལུས་དཀྱིལ་དང་བ་སྤུའི་ཁུང་བུ་རེར་ཡང་སངས་རྒྱས་བྱང་སེམས་
དཔག་མེད་བཞུགས་པར་གཟིགས། གྲུབ་ཆེན་བརྒྱད་དང་སྐལ་བ་མཉམ་པའི་
ཚོགས་འཁོར་མཛད། བཀའ་བརྒྱུད་ཀྱི་ཆོས་སྐོར་ཐམས་ཅད་དང་ཁྱད་པར་
ཀརྨ་སྙན་བརྒྱུད་ཀྱི་གདམས་ངག་ཐམས་ཅད་ཆོས་བདག་པོའི་ཚུལ་དུ་བུམ་པ་
598



གང་བྱོའི་ཚུལ་དུ་གནང་། ཡེར་པ་རིན་པོ་ཆེ་གཞོན་ནུ་སངས་རྒྱས་ལ་རྫོགས་
ཆེན་བི་མ་སྙིང་ཐིག་གི་སྐོར་དང་། སྔགས་སྲུང་མ་གཡུ་སྦྱང་ཅན་ཞུས། ཨེ་ཀ་
ཛཱ་ཊིས་སྲོག་གི་སྙིང་པོ་ཕུལ་ཞིང་སྲུང་མར་ཁས་བླངས། སྐྱེས་མཆོག་ཡོན་ཏན་
རྒྱལ་མཚན་ལ་མཁའ་འགྲོ་སྙིང་ཐིག་གི་སྐོར་ཡང་ཞུས་ཤིང་གནམ་རྩེ་ལྡིང་དུ་
མཁའ་འགྲོ་སྙིང་ཐིག་གི་སྲུང་མ་སྲོག་སྒྲུབ་མཆེད་ལྔས་སྲོག་སྙིང་ཕུལ། དཔལ་
འབྱོར་དོན་གྲུབ་ལ་ཕྱག་བཞི་པ་དང་དུད་སོལ་མ་ཞུས་པས་ནག་པོ་ལྕམ་དྲལ་
ཞལ་ཡང་ཡང་གཟིགས། སངས་རྒྱས་ཞིག་ཆེན་ལུགས་ཀྱི་བདེ་མཆོག་སོགས་
ཀྱི་བརྒྱུད་པ་བཞུགས་ནའང་། ཟུར་མང་ཞིག་ཆེན་ཕུག་ཏུ་སངས་རྒྱས་ཞིག་
ཆེན་གྱི་ཡེ་ཤེས་ཀྱི་སྐུ་དང་མཇལ་ནས་ཚོགས་གར་སོགས་གནང༌། རབ་སྒང་གི་
ཕག་གདོང་རི་དང༌། བྲག་ཡེར་པ་ཇོ་མོ་གངས་དང༌། ཟུར་མང་གི་རྡོ་ཟང་
ཕུག་སོགས་སུ་སྒྲུབ་པ་རྩེ་གཅིག་ཏུ་མཛད་པས་འོད་གསལ་འཁོར་ཡུག་ཏུ་སོང་།
རྡོ་རྗེ་འཇིགས་བྱེད་ཞལ་གཟིགས་རྟ་མགྲིན་ནག་པོས་རྟ་སྐད་སྒྲོགས་པ་ཞལ་་
གཟིགས། སྲིན་པོའི་རིའི་བདེ་མཆོག་གི་སྐུ་བདེ་མཆོག་དངོས་སུ་གཟིགས།
སྙིང་ཐིག་གི་ཉམས་ལེན་མཛད་སྐབས་ཀུན་ཏུ་བཟང་པོ། སློབ་དཔོན་པདྨ།
བི་མ་ལ་མི་ཏྲ་སོགས་གཟིགས། རྩ་རླུང་ལས་སུ་རུང་ཞིང་ཕྱག་རྒྱ་མ་གཅིག་
བསྟེན། གཞན་དོན་རིགས་བརྒྱུད་འཇོག་པའི་མན་ངག་ལྟར་སྲས་ནམ་མཁའ་
སྐུ་འཁྲུངས། སླར་ཡང་དགུང་ལོ་ཉེར་ལྔར་དབུས་སུ་རྗེ་དེ་བཞིན་གཤེགས་
པའི་དྲུང་དུ་ཕེབས་ནས་བསྙེན་པར་རྫོགས་པར་མཛད། རྗེ་ཀརྨ་པས་ལུང་
བསྟན་པ་ལྟར་འབུམ་རྫོང་དུ་བཞུགས་སྐབས་གླེ་ཡོས་ན་ཡོད་པའི་འཇའ་མོ་་
སོགས་ཀྱིས་ དགོན་གནས་ཕུལ་ཏེ་བཀྲ་ཤིས་ཟུར་མང་ སྣར་ དགོན་ པ་ མཛད།
སྐུ་གཤེགས་དུས་སྐུ་གདུང་བཞུགས་པའི་དུ་བའི་ནང་དུ་གྲུབ་ཆེན་ཉིད་ཧེ་རུ་ཀའི་
ཆ་བྱད་འཁོར་རིག་མ་རྒྱན་ཅན་བཞི་དང་བཅས་པ་སློབ་མ་རྣམས་ཀྱིས་མཇལ།
སྲས་ནམ་མཁའི་སྐབས་ཟུར་མང་གནས་དྲུག་གི་མི་སྡེ་རྣམས་བདག་གིར་མཛད་
599



ཅིང་ལུགས་གཉིས་ཀྱི་འཕྲིན་ལས་རྒྱས་པར་གྱུར། རྗེ་འདི་ཡི་སློབ་མའི་ཚོགས་
ཤིན་ཏུ་མང་ནའང་སྐབས་འདིར་གླེང་བར་འོས་པ་ནི་རྟོགས་ལྡན་ཡ་བརྒྱད་དང་
འཇའ་ མོ་ མི་ གསུམ་ རྣམས་ སོགས་ ཏེ། དེ་ ལས་ རྟོགས་ ལྡན་ ཡ་ བརྒྱད་ ནི།
དབོན་ཆོས་དཔལ་ཡེ་ཤེས། རྫིས་བསོད་ནམས་ཡེ་ཤེས། མི་ཉག་དཀོན་
མཆོག་བཟང་པོ། རྟོགས་ལྡན་བཀྲ་ཤིས་རྒྱལ་མཚན། ལྷ་ཡག་ཆོས་དཔལ་
རིན་ཆེན། བྲ་བོ་ཀུན་དགའ་རྒྱལ་མཚན། རྩྭ་སྤྱིལ་བསོད་ནམས་དཔལ་གྲུབ།
ཆུ་གསོལ་འོད་ཟེར་བཟང་པོ་དང་བརྒྱུད་རྣམས་དང་། འཇའ་མོ་མི་གསུམ་ནི་
བཞག་ཤེས་རབ་བཟང་པོ། རྗེས་དགྱེས་རྡོར་བ། ཆོས་སྐུ་འོད་ཟེར་སེང་གེ་
དང་གསུམ་མོ། །དེ་རྣམས་ནི་ཀར་བརྒྱུད་ཀྱི་ཆོས་དང་གདམས་ངག་སྤྱི་དང་
བདེ་མཆོག་སྙན་བརྒྱུད་ཀྱི་བཀའ་སྲོལ་ཁོ་ན་འཛིན་པ་ཡིན་ལ། སྲས་ནམ་
མཁའི་དབོན་པོ་བྱ་བཏང་བློ་གྲོས་རྒྱ་མཚོས་དགོངས་འདུས་པ་ཆོས་ཀྱི་རྒྱལ་
མཚན་ལས་རང་གླིང་གི་ཆོས་སྐོར་རྣམས་དང་བླ་མ་དགོངས་འདུས་སོགས་་་་
གསན་པར་མཛད། བྱ་བཏང་བའི་སྐུའི་སྐྱེ་ཕྲེང་གཉིས་པ་དྲུང་པ་ལེགས་་་་
བཤད་པ་ནི། མདོ་སྔགས་སྤྱི་དང་དབུ་མ་གཞན་སྟོང་སྐོར་ལ་ཐུགས་མཉེས་
པས་མོད་ཕྱོགས་ཀྱི་འཆད་ཉན་ཀྱང་དར་བར་གྱུར། དེ་ནས་བཟུང་བསྟན་
འཛིན་སྤྲུལ་སྐུ་ན་རིམ་རྣམས་དང༌། ནང་སོ་པདྨ་བློ་གྲོས་ཀྱི་སྐུ་སྐྱེ་ཀརྨ་རྒྱལ་
སྲས་རྣམ་རྒྱལ་སོགས་ནས་རྗེ་སི་ཏུ་རིན་པོ་ཆེའི་ཡོངས་འཛིན་དུ་གྱུར་པ་གར་
དབང་ཆོས་སྐྱོང་རྣམ་རྒྱལ་གྱི་བར་དུ་བྱོན་པའི་གར་དབང་སྤྲུལ་སྐུ་ན་རིམ་རྣམས་
དང༌། བྲ་བོ་ཀུན་དགའ་རྒྱལ་མཚན་གྱི་སྐྱེ་ཕྲེང་ལ། དྲུང་བ་ཚེར་ལུང་པ་
དང༌། རྗེ་ཆོས་ཀྱི་དབང་ཕྱུག་གི་ཡོངས་འཛིན་དུ་བཞེས་པ་ཀརྨ་ཀུན་དགའ་
རྣམ་རྒྱལ་དང་། འཇམ་མགོན་སི་ཏུ་རིན་པོ་ཆེའི་ཡོངས་འཛིན་བསྟན་པ་རྣམ་
རྒྱལ་གྱི་བར་དུ་བྱོན་པ་རྣམས་དང༌། རྫིས་བསོད་ནམས་ཡེ་ཤེས་ཀྱི་སྤྲུལ་བརྒྱུད་
ལས། འབེ་བསོད་ནམས་འགྱུར་མེད་དང་། ཏཱའི་སི་ཏུ་རིན་པོ་ཆེ་དང་།
600



དཔལ་རིག་པ་འཛིན་པ་ཆེན་པོ་ཚེ་དབང་ནོར་བུའི་རིགས་བདག་རྗེ་གསུང་རབ་
རྒྱ་མཚོའི་བར་དུ་བྱོན་པ་རྣམས་དང་། རྩ་སྤྱིལ་བསོད་ནམས་དཔལ་གྲུབ་ཀྱི་སྐྱེ་
ཕྲེང་རས་ཆུང་ཀརྨ་དཔལ་གྲུབ་སོགས་རས་ཆུང་པའི་སྐྱེ་ཕྲེང་རྣམས་ད་ལྟའི་བར་
དུ་བཞུགས་ཤིང་། ཀམ་ཚང་བཀའ་བརྒྱུད་ཀྱི་ཟབ་ཆོས་སྤྱི་དང་ཁྱད་པར་བདེ་
མཆོག་སྙན་བརྒྱུད་དང་། གཅོད་སྐོར། རང་གླིང་གི་ཆོས་སྐོར་རྣམས་དང་
དུས་ཕྱིས་རིག་འཛིན་རོལ་པ་རྡོ་རྗེ་གྲགས་ཀྱི་གཏེར་བྱོན་གྱི་སྐོར་རྣམས་ཀྱི་དབང་
ལུང་ཉམས་ལེན་གྱི་བཀའ་མ་ཆད་པར་བཞུགས་པའི་ཟུར་མང་བཀའ་བརྒྱུད་
ཅེས་པ་འདི་བྱུང་བའོ། །འདིར་སྨྲས་པ། འདྲེན་པ་མཉམ་མེད་བུ་རམ་ཤིང་
པ་ཡིས། །འཇིག་རྟེན་གསུམ་གྱི་འགྲོ་རྣམས་ཆོས་ཀྱི་སྒོ། །གྲངས་མེད་བདུད་
རྩིའི་དགའ་སྟོན་སྦྱིན་མཛད་ནས། །ཐར་དང་ཐམས་ཅད་མཁྱེན་པའི་ལམ་ལ་
སྦྱོར། །དེར་བརྟེན་ཟབ་དང་གཡོ་བ་མེད་པའི་དཔལ། །རིན་ཆེན་འབྱུང་
གནས་ལས་འོངས་གངས་ཅན་གྱི། །དགེ་ལེགས་ཀར་བརྒྱུད་ཡིད་བཞིན་་་་་
དབང་གི་ཕྲེང་། །ཐུབ་བསྟན་གསལ་བའི་རྒྱུན་དུ་འབར་གྱུར་ཅིག
མི་ཉག་རྟོགས་ལྡན་གྲགས་པ་རིན་ཆེན་ནི། སྤྱིར་གྲུབ་པ་བརྙེས་པ་སྒྱུ་
ལུས་དང་རྨི་ལམ་འབྱོངས་པ་སྟེ། མཚུར་ཕུར་གཟིམ་ཆུང་འོག་ཏུ་མུན་་་་་
མཚམས་ལ་ཡོད་པའི་ཁང་སྟེང་ན་ཆོས་རྗེ་རིན་པོ་ཆེ་བཞུགས་པའི་ཚེ། མོས་
གུས་ཀྱི་ཉམས་འབར་ནས་སྐུ་མདུན་གྱི་ཞལ་བ་ནས་ཟང་ཐལ་དུ་ཐོན་པ་དང་།
མཚུར་ཕུ་ཀུང་དུ་བྲག་ཕུག་ཅིག་ཏུ་ཐུགས་དམ་ལ་བཞུགས་ཚེ་སྒྱུ་མ་རང་ཤར་
བྱུང་སྟེ་བྲག་ཕུག་ལ་ཟང་ཐལ་བྱུང་ནས་རི་དེ་ཡི་ནུབ་ངོས་གཞུའི་ནང་དེ་ཐད་ཀྱི་
ཕུག་པ་ཞིག་ཏུ་སྒྲུབ་པ་བ་ཞིག་ཡོད་པ་ཕུག་པའི་སྦུག་ནས་ལུས་ཡེར་གྱིས་ཐོན་
བྱུང་བས་སྒྲུབ་པ་བ་དེ་སྐྲག་ནས་བྲོས་སྐད། འདི་འདྲ་མང་དུ་བྱུང་ཞིང་མི་ཏྲ་
ཛོ་གིས་ལུང་བསྟན་པ་ལྟར། རྒྱ་གར་གྱི་པཎ་ཆེན་ཤྲཱི་པུ་ཏྲ་ཡང་རྨི་ལམ་དང་སྒྱུ་
ལུས་ཀྱི་ནུས་པ་ལ་ངོ་མཚར་སྐྱེས་ནས་མི་ཏྲའི་ཁྲིད་དྲུག་གི་གདམས་པ་བྱིན་པ་དེ་
601



ལྟ་བུའི་སྐྱེས་བུ་དམ་པ་དེ་དང་། དེ་རྣམས་ལས་བཀའ་བརྒྱུད་གསེར་གྱི་ཕྲེང་
བའི་གྲལ་ལ་བཞུགས་པ་ནི། སོག་དབོན་རིན་ཆེན་བཟང་པོ་སྟེ་སོག་ཟམ་ཁར་
འབྲོང་བུ་གོའི་ཤི་ཆེན་པོའི་གདུང་རིགས་སུ་འཁྲུངས། དཔལ་ལྡན་གསང་
ཕུར་སྡེ་སྣོད་ཐམས་ཅད་བྱང་པར་མཛད་དེ་ཐོག་མར་བཀའ་བཞིའི་གྲྭ་སྐོར་་་
མཛད་པས་བཀའ་བཞི་པར་གྲགས། མདོ་སྔགས་ཀྱི་གཞུང་ལུགས་མཐའ་དག་
ལ་འཆད་རྩོད་རྩོམ་པ་ལ་ཟླ་མེད་པས་མཚན་རིག་པའི་རལ་གྲིར་གསོལ། རྗེ་ཡི་
བྱིན་རླབས་མཐའ་དག་ཞུགས་ཏེ་སྤང་རྟོགས་ཀྱི་ཡོན་ཏན་ཐམས་ཅད་རྫོགས་
ནས་རྗེ་དོན་ལྡན་ཞབས་ཀྱི་ཡོངས་འཛིན་མཛད་ཅིང་བསྟོད་པ་ཐང་སྐུ་མཛད་
ཕྱིར་ཁ་བྱང་བརྒྱ་རྩ་བརྒྱད་པ་གཅིག་མཛད་པ་རྗེ་དཔའ་བོས་དཔེ་མ་རྙེད་ཅིང་
རྙེད་ན་བཀོད་པར་བྱ་གསུངས་པ་དེ་འདིར་བཀོད་པར་བྱ་སྟེ། བླ་མ་རིན་པོ་
ཆེའི་རྣམ་ཐར་རེའུ་མིག་ཏུ་བཀོད་པ་ནི། རྣལ་འབྱོར་གྱི་དབང་ཕྱུག་ཤེས་རབ་
རྡོ་རྗེ་ཞེས་བྱ་བར་གྱུར་པ། ༡ རས་ཆུང་རྡོ་རྗེ་གྲགས་པ་ཞེས་བྱ་བར་གྱུར་པ། །
༣ རྣལ་འབྱོར་གྱི་དབང་ཕྱུག་རཏྣ་རསྨིར་གྱུར་པ། ༣ སྙན་བརྒྱུད་་་་
གདམས་པའི་གཏེར་འཛིན་སོ་ག་ལངྐར་གྱུར་པ། ༢ མཁས་པ་ཆེན་པོ་རིན་
ཆེན་ཡེ་ཤེས་སུ་གྱུར་པ། ༥ མཐའ་བྲལ་ཆོས་ཀྱི་དབྱིངས་སུ་མཉམ་པར་
བཞུགས་པ། ༦ མངོན་བྱང་ལྔའི་མན་ངག་རྩལ་སྦྱངས་ཏེ་གཟུགས་སྐུར་
སྣང་བ། ༧ གཞོན་ནུས་སྤྱོད་པས་མ་བཅོས་པའི་ཤེས་པ་གཏན་ལ་ཕབ་པ།
༨ བཤེས་ གཉེན་ པུཎེ་ པུཎྜི་ ལས་ དགེ་ བསྙེན་ གྱི་ སྡོམ་ པ་ ཐོབ་ པ། ༩
མཁན་པོ་སངས་རྒྱས་རིན་ཆེན་གྱི་དྲུང་དུ་དགེ་ཚུལ་གྱི་སྡོམ་པ་ཐོབ་པ། ༡༠
ཆོས་རྗེ་རོལ་པའི་རྡོ་རྗེ་དང་མཇལ་ནས་ལུང་བསྟན་ཞིང་གདམས་པ་གནང་བ།
༡༡ གསང་ཕུར་མཚན་ཉིད་ཀྱི་ཆོས་རྣམས་གསན་ཞིང་མཁས་པར་སྦྱངས་
པ་། ༡༢ སློབ་དཔོན་རཏྣ་ཤྲཱི་ལ་སྒྲོལ་མ་ཚེ་དཔག་མེད་དང་དུས་འཁོར་གྱི་
བསྐྱེད་རྫོགས་གསན་པ། ༡༣ དཀོན་མཆོག་ཚུལ་ཁྲིམས། པད་མ་སྔོན་
602



པོ། གཞོན་ནུ་བློ་ལྡན་རྣམས་ལ་ཆོས་གསན་པ། ༡༩ བཀའ་བཞི་པ་སེངྒེ་
རྒྱལ་མཚན། བློ་གསལ་བ་རྣམས་ལ་ཆོས་གསན་པ། ༡༥ མཁན་ཆེན་
རྒྱལ་མཚན་པ་ལས་བསྙེན་རྫོགས་མཛད་པ། ༡༦ བླ་མ་དེ་ཉིད་ལ་གཏུམ་
ཆུང་སོགས་ཀྱི་དབང་དང་ཁྲིད་མང་དུ་གསན་པ། ༡༧ བཀའ་བཞི་པ་རསྣ་
ཤྲཱི་དང༌། མཁས་པ་ཆེན་པོ་དཀོན་མཆོག་གཞོན་ནུ་ལ་ཆོས་གསན་པ། ༡༨
སློབ་དཔོན་ཆེན་པོ་ཀུན་དགའ་བཀྲ་ཤིས་ལ་བདེ་མཆོག་སོགས་ཀྱི་དབང་དང་
ལུང་མང་དུ་གསན་པ། ༡༩ བླ་མ་དོན་གྲུབ་རིན་ཆེན་ལ་བཀའ་འགྱུར་
ལུང་གསན་པའི་ཚེ་བསྟོད་པ་མཛད་ཅིང་ཡུམ་ཆེན་མོར་གཟིགས་པ། ༢༠
བཀའ་དང་བསྟན་བཅོས་ཀྱི་རྣམ་བཤད་རྩོམ་པར་མཛད་པ། ༢༡ སློབ་མ་
ལ་སྐལ་པ་དང་འཚམས་པར་ཆོས་འཁོར་བསྐོར་བ། ༢༢ ཨཱ་ནནྡ་བྷ་དྲ་ལ་
དབང་བསྐུར་ཞུས་པའི་ཚེ། བདེ་མཆོག་མ་ཧཱ་མཱ་ཡ་འཁོར་ཆེན་སོགས་་་་་
གཟིགས་པ། ༢༢ བླ་མ་བུདྡྷ་ནཱ་ཐ་ལ་དབང་བསྐུར་ཞུས་པའི་ཚེ་དགྱེས་
རྡོར་དང་རྣམ་སྣང་དུ་གཟིགས་པ། ༡༤ སློབ་དཔོན་པུཎེ་སིདྷི་ལ་དབང་
བསྐུར་ཞུས་པའི་ཚེ། དུས་འཁོར་དུ་གཟིགས་པ། ༢༥ བླ་མ་བུདྡྷ་ཤྲཱི་ལ་
ཆོས་ གསན་ པའི་ཚེ། མགོན་ པོ་ ཕྱག་ དྲུག་ པར་ ཞལ་ གཟིགས་ པ། ༣༦
མཁན་བསོད་ནམས་བཟང་པོ་ལ་དབང་དང་ལུང་གསན་པའི་ཚེ། བཅུ་་་་
གཅིག་ཞལ་སོགས་གཟིགས་པ། ༢༧ སློབ་དཔོན་ཆེན་པོ་ཛྙཱ་ན་ཤྲི་ལ་དབང་
བསྐུར་གསན་པའི་ཚེ། བདེ་མཆོག་གཟིགས་པ། ༢༨ རྡོ་རྗེ་འཛིན་པ་
བཀྲ་ཤིས་རྒྱལ་མཚན་ལ་ཆོས་གསན་པའི་ཚེ། རྒྱལ་བ་རྒྱ་མཚོ་ལྷ་ལྔ་གཟིགས་པ།
༢༩ རྫོགས་ཆེན་བསྒོམ་པའི་ཚེ་རྡོ་རྗེ་ལུ་གུ་རྒྱུད་ཀྱི་ནང་དུ་རྒྱལ་པ་ཞི་ཁྲོའི་
དཀྱིལ་འཁོར་གཟིགས་པ། ༣༠ དྷམཱ་དྷཱ་ཛ་ལ་དབང་བསྐུར་ཞུས་པའི་ཚེ་
བདེ་མཆོག་ལྷན་སྐྱེས་གཟིགས་པ། ༣༡ ཨཱནནྡ་མ་ཏི་ལ་ཆོས་གསན་པའི་ཚེ།
ཡི་དམ་དང་ཆོས་སྐྱོང་གཟིགས་པ། ༣༢ ཆོས་རྗེ་དེ་བཞིན་གཤེགས་པའི་
603



དྲུང་དུ་དབང་ཁྲིད་གསན་པའི་ཚེ་ཡི་དམ་ཆོས་སྐྱོང་དུ་མའི་ཞལ་གཟིགས་པ། ༢༣
དུས་ཕྱིས་རྟོགས་ལྡན་པ་ལ་ཆོས་གསན་པའི་ཚེ་པདྨ་རྒྱལ་པོ་ཞལ་གཟིགས་པ།
༣༤ གནད་ཀྱི་གདམས་པ་ཉམས་སུ་བཞེས་པས་སྒྲིབ་པ་ཟད་འོད་གསལ་
གདོད་མའི་རྒྱལ་བ་མངོན་དུ་མཛད་པ། ༣༥ ཐང་སྐུ་པོ་ཏི་རྡོ་དྲིལ་གཏད་
དེ་རྡོ་རྗེ་སློབ་དཔོན་དུ་དབང་བསྐུར་ཞིང་ལུང་བསྟན་པ། ༣༦ ཚིག་ཉུང་
ལ་དོན་རྒྱ་ཆེ་བའི་ཆོས་གསུངས་པའི་ཚེ། བླ་མ་རྡོ་རྗེ་འཆང་དུ་གཟིགས་པ།
༣༧ ཆོས་རྗེ་དེ་བཞིན་གཤེགས་པ་གཤེགས་ནས་གསོལ་བ་བཏབ་པས་མདུན་
དུ་བྱོན་ནས་ངོ་སྤྲོད་གསུངས་པ། ༣༨ སོག་ཏུ་ཆོས་རྗེའི་སྐུ་འབག་རྒྱལ་
བའི་དཀྱིལ་འཁོར་དུ་གཟིགས་ཏེ་བསྟོད་པ་མཛད་པ། ༣༩ དེར་མཚན་མོ་
དང་པོའི་ཐུན་ལ་ཆོས་རྗེའི་ཕྱག་གིས་ཅོད་པན་འཆིང་བ་གཟིགས་པ། ༩༠
ཀརྨར་སློབ་དཔོན་སེངྒེ་བཟང་པོ་དང་། བློ་ལྡན་ཤེས་རབ་གཟིགས་ཏེ་བརྒྱུད་
པའི་བསྟོད་པ་མཛད་པ། ༩༡ དེར་འཇམ་དབྱངས་ཀྱིས་ཚད་མའི་དཀའ་
གནས་དཀྲོལ་ཏེ་བསྟོད་པ་མཛད་པ། ༩༢ རྣམ་ཐོས་ཀྱི་རི་བོར་ཚེ་དཔག་
མེད་བརྒྱུད་པའི་བླ་མས་བསྐོར་བ་གཟིགས་ནས་གསོལ་བ་བཏབ་པ། ༩༣
ཉམས་སྣང་ལ་རང་བྱུང་བའི་བཀའ་གནང་ཐོབ་ནས་གསུང་སྒྲོས་རྣམས་ལ་རྒྱས་
འགྲེལ་མཛད་པ། ༩༩ སྐལ་ལྡན་སློབ་མ་རྣམས་ལ་དབང་བསྐུར་ཞིང་རྒྱུད་
བསྟན་པ། ༩༥ གདུལ་བྱའི་དབང་པོ་དང་འཚམས་པར་ཆོས་ཀྱི་འཁོར་ལོ་
བསྐོར་བ། ༩༦ ཐོ་རངས་ཀྱི་ཚེ་མི་གཡོ་བ་གཟིགས་ནས་བསྟོད་པ་མཛད་
པ། ༤༧ རྒྱ་མཚོ་སྒང་དུ་རྡོར་དབྱིངས་མཛད་པའི་ཚེ་སྒྲོལ་མ་དང་་་་
འཁྲུགས་པ་སོགས་གཟིགས་པ། ༩༨ ཙཱ་རི་ཏྲར་གསང་བདག་སོགས་་་་
གཟིགས་ནས་སློབ་མ་ལ་བསྟན་པ། ༩༩ སྟག་ཁྲོམ་དུ་གཏོར་མ་ཕུལ་བའི་
ཚེ་སྤྲིན་གསེབ་ཏུ་མགོན་པོ་གཟིགས་པ། ༥༠ རྣམ་ཐོས་ཀྱི་རི་བོར་ཆོས་
སྐྱོང་གི་ཐང་སྐུ་ལ་རབ་གནས་མཛད་པས་ཕྱག་ནས་བཟུང་བ། ༥༡ ནགས་
604



ཕུར་དགུན་གྱི་ཚེ་ཕྱོགས་བཅུའི་སངས་རྒྱས་གཟིགས་པ། ༥༢ བསྟུན་པའི་
ཚེ་སྤྲིན་གྱི་ནང་ནས་བརྐྱང་བའི་ལག་པས་བདུད་རྩི་ཐོད་པ་གང་སྤྱི་བོར་བླུགས་
པ། ༥༣ རྨི་ལམ་དུ་བདེ་བ་ཅན་གྱི་ཞིང་སྦྱོང་མཛད་པས་གསལ་བར་་་་
གཟིགས་པ། ༥༩ མི་ཕམ་རྒྱལ་བའི་གནས་དགའ་ལྡན་གྱི་ཞིང་སྦྱོང་མཛད་
པ། ༥༥ ཤམྦྷ་ལའི་བཀོད་པ་གཟིགས་ཤིང་རིགས་ལྡན་ལ་ཆོས་གསན་པ།
༥༦ ལྕང་ལོ་ཅན་གྱི་བཀོད་པ་གསལ་བར་གཟིགས་པ། ༥༧ གཞོན་ནུ་
མ་བཞིས་འདོ་ལིས་བཏེག་ནས་ཨོ་རྒྱན་དུ་བྱོན་ཏེ་ཀརྨ་པ་ལ་གདམས་པ་ཐོབ་པ།
༥༨ སོག་ཏུ་འཕགས་པ་བྱམས་པས་ཆོས་སྟོན་པ་གཟིགས་ནས་ཕ་རོལ་ཏུ་
ཕྱིན་པའི་རྣམ་འགྲེལ་མཛད་པ། ༥༩ དེར་རྨི་ལམ་དུ་མཚོ་སྐྱེས་རྡོ་རྗེས་
བྱིན་གྱིས་བརླབས་ཤིང་གནང་བ་ཐོབ་ནས་ཀྱི་རྡོར་གྱི་རྣམ་འགྲེལ་མཛད་པ།
༦༠ ཀརྨ་པའི་རྣལ་འབྱོར་བསྒོམས་པའི་ཚེ་སྐུའི་བཀོད་པ་དུ་མ་གཟིགས་
ནས་བསྔགས་པ་བརྗོད་པ། ༦༡ མཉེལ་བའི་ཚེ་འཇའ་འོད་རྩེ་མོ་ལྔ་པ་
གཟིམ་ཁང་ལ་ཟུག་པ་དང༌། ས་གཡོ་བ་ལ་སོགས་པའི་ཆོ་འཕྲུལ་བསྟན་པ།
༦༢ སློབ་དཔོན་པདྨ་འབྱུང་གནས་མཁའ་འགྲོ་མ་གཉིས་ཀྱིས་སྟན་འདེགས་
པ་གཟིགས་ལ། ༦༢ འོད་གསལ་ཆོས་ཀྱི་དབྱིངས་སུ་སྤྲུལ་པའི་སྐུའི་སྣང་བ་
བསྡུ་བའི་བཀོད་པ་བསྟན་པ། ༦༠ སྐུ་གདུང་སྦྱངས་ནས་རིང་བསྲེལ་དང་
ལྷའི་སྐུ་མང་པོ་སྤྲུལ་པ། ༦༥ སྨོན་ལམ་གྱི་མཐུས་བདེ་བ་ཅན་དུ་གཤེགས་
པ། ༦༦ བྱང་ཕྱོགས་ཀྱི་རྒྱུད་དུ་རྡོ་རྗེ་ཐེག་པ་གྲུབ་པའི་རྣལ་འབྱོར་པས་
འགྲོ་བ་འདྲེན་པ། ༦༧ ཀོ་ས་ལར་རིག་གནས་རྣམས་ལ་མཁས་པའི་མཆོག་
ཏུ་གྱུར་པ། ༦༧ ཁྲི་བརྟན་དུ་ས་སྐྱོང་གི་ཚུལ་གྱིས་སེམས་ཅན་གྱི་དོན་
མཛད་པ། ༦༨ མཁའི་ཡུལ་གྱི་ལོག་པར་ལྟ་བ་རྣམས་ཡང་དག་པའི་ལམ་
ལ་འགོད་པ། ༦༩ ཀཱཏཱི་ཀ་ན་གདུལ་བྱ་ལྷག་མའི་དོན་དུ་རྣལ་འབྱོར་པ་
གཅིག་ཏུ་གྱུར་པ། ༧༡ གངས་རིའི་རྒྱུད་དུ་འོང་ཞིང་ཆོས་བསྟན་པས་
605



བླ་མ་རིན་པོ་ཆེ་རཏྣ་བྷ་
སེམས་ཅན་དུ་མ་སྨིན་པར་མཛད་པའོ། ། ༧༢
དྲའི་རྣམ་པར་ཐར་པ་ཀརྨ་པས་བསྡུས་པའོ། ། །
606



ལེའུ་བདུན་པ། ཆོས་རྗེ་ཀརྨ་པ་མཐོང་
བ་དོན་ལྡན་པའི་རྣམ་ཐར་
གྱི་ཁ་སྐོང་།
གཅིག སྐུ་བལྟམས་པའི་ཚུལ།
ན་རིམ་དྲུག་པ་རྗེ་མཐོང་བ་དོན་ལྡན་ནི། སྔོན་ཆོས་ཀྱི་རྗེས་མདོ་ཁམས་
ཀརྨའི་ཉེ་ལོགས་སུ་འདུན་པ་གཏད་ཟིན་གསུངས་པ་དང་ཁམས་ཀྱི་སྤྱན་འདྲེན་
པ་རྣམས་ལ་མདོ་ཁམས་ཉིད་དུ་མྱུར་དུ་འཕྲད་པར་བྱའོ། །ཞེས་པ་བཀའ་སྩལ་
བ་ལྟར་ཀརྨ་དང་ཉེ་བ་ངོམ་སྟོད་བཤེས་སྐྱམ་ཞེས་པའི་སའི་ཆར། ཡབ་གོ་འཇོ་
བསམ་གྲུབ་རྡོ་རྗེ་དང་ཡུམ་སྡོང་བཟའ་པདྨ་མཚོ་གཉིས་ཀྱི་སྲས་སུ་སྤྲེའུ་ལོ་ཟླ་བ་
གཉིས་པའི་ཚེས་བརྒྱད་ལ་སྐུ་འཁྲུངས། ཙོག་པུར་བཞུགས་ཏེ་ཡུམ་ལ་་་་་་
གཟིགས་ཤིང་བཞད། དྲི་བཟང་གིས་ཡུལ་ཐམས་ཅད་ཁྱབ། ཡབ་ཀྱི་རྨི་ལམ་
དུ་སྐྱེ་ཤིང་ཞིག་བཙུགས་པ་དཔག་བསམ་གྱི་ཤིང་དུ་གྱུར་ནས་ལོ་འདབ་ཀྱིས་
འཇིག་རྟེན་ཁྱབ་པ་དང་། ཡུམ་གྱི་རྨི་ལམ་དུ་ཕྲག་གོང་དུ་ཉི་ཟླས་བརྒྱན་པ།
ཉི་ཟླ་གཉིས་ཁོང་དུ་ཞུགས་པ། དུང་དཀར་གཡས་འཁྱིལ་ཆེན་པོ་ཞིག་བུས་
པས་ཁམས་གསུམ་དུ་གྲགས་པ་སོགས་རྨིས་པ་རྣམས་བྱིས་པར་ཞུས་པས་རྨི་ལམ་
གྱི་བརྡ་བཀྲོལ་རྣམས་རྒྱས་པར་གསུངས་ངོམ་པ་བྱ་བྲལ་བ་ལ་ཡང་སྤྲུལ་པའི་སྐུ་
འཁྲུངས་པའི་ལྟས་བྱུང་། སྐུ་བལྟམས་ནས་ཟླ་བ་གཅིག་དང་ཞག་བཞི་སོང་
བར་ཡབ་ཡུམ་རྣམས་རྣམ་རྒྱལ་སྒང་དུ་སློང་མོར་བྱོན་པས་ངོམ་པ་བྱ་བྲལ་བ་
607



གཟིགས་མ་ཐག་མ་ཉེས་པའི་རྣམ་འགྱུར་དུ་མ་མཛད་ནས་ཨཱ་ལི་ཀཱ་ལི་གསུངས།
ཁོང་གིས་བྱིས་པ་དེ་དབེན་པར་ཁྲིད་ནས་ཁྱོད་སུ་ཡིན་སྨོས་ཞེས་དྲིས་པས། བྱ་
བྲལ་བའི་མཛུབ་མོར་བཟུང་ནས། ང་ནི་སྐྱེ་མེད་བརྗོད་པ་ཀུན་དང་བྲལ། །
གནས་མེད་གནས་བྲལ་འཁོར་བའི་འགྲོ་བ་རྣམས། ། མ་ལུས་ཐར་པའི་གནས་
སུ་འདྲེན་པའི་ཕྱིར། ། སྐྱེ་འགྲོ་ཀུན་གྱི་དཔལ་དུ་བདག་གྱུར་ཏོ། ། ན་མ་ཚར་
བར་ཡུལ་གཞན་མི་སྤོ་འདུག །ཅེས་པའི་ཚིག་འདི་རེ་ཞིག་གསང་གསུངས་པས་
སྤྲུལ་པའི་སྐུ་ཡིན་པར་ཐག་ཆོད་དེ་ཞབས་ཏོག་མཛད། ཟླ་བ་བདུན་བཞེས་པ་
ན་ཁྲི་ཐོག་ཏུ་བཞུགས་ནས་སངས་རྒྱས་ཀྱི་མཚན་མང་པོ་གསུངས། ཡིག་དྲུག་
གི་ སྒོམ་ལུང་མཛད། ཉ་ཁང་དུ་སྤྱན་དྲངས་པས་ རྟེན་རྣམས་ལ་གཟིགས།
ཁྱད་པར་ཞྭ་ནག་ལ་གཟིགས་ཤིང་བཞད་པས་དེ་སུ་ལགས་ཞུས་པས་ཐུགས་ཀར་
ཕྱག་མཛུབ་བཙུགས་ནས་ང་ཡིན་ཞེས་བསྐྱོར་ནས་གསུངས། བླ་མ་གཅོད་
རིག་པ་ལ་དག་སྣང་མང་དུ་ཤར་བས་དད་པ་ཐོབ་སྟེ་ཐམས་ཅད་ལ་སྤྲུལ་པའི་སྐུ་
བྱོན་པར་བསྒྲགས། ཀརྨ་ནས་གཉེར་བ་ཇ་འདྲེན་ལ་འོང་བའི་མིང་ནས་བོས།
ཀརྨར་ཕེབས་དུས་ཕྱག་ནས་འཐོར་བས་འབྲུམ་ཡམས་ཆད། མར་མེའི་སྡོང་
བུའི་རྩེར་སྤྱན་རས་གཟིགས་རྒྱལ་བ་རྒྱ་མཚོ་ཞལ་གཟིགས། ཐང་སྐུ་ཞིག་ལ་
ཕྱག་ནས་གནང་བས་ནས་འབྲུ་བདུན་ཆགས། སྔོན་གནས་རྗེས་དྲན་དང་མ་
འོངས་ལུང་བསྟན་དུ་མ་གསུངས་པས་ཐམས་ཅད་ཡིད་ཆེས། དྲུང་པས་ཐོག་
མར་མཇལ་དུས་ངས་ཕྱག་མདུད་བྱིན་པ་དེ་ཡོད་དམ་གསུངས། དེ་བླངས་
ནས་ཕུལ་བས་ཧར་གྱིས་བཞེངས་ཏེ་སྐུ་ལ་ཚད་པ་ན་སྐུ་བོངས་དང་མཉམ་ཚད་
པ་བྱུང་བས་སྔོན་གྱི་ལུང་བསྟན་དུ་དགོངས་ནས་སྤྱན་ཆབ་མང་དུ་བསིལ་ཤིང་
ཞབས་ལ་གཏུགས། སླར་རྣམ་རྒྱལ་སྒང་དུ་ཕེབས། ཁྲོས་ནག་དང༌། རྒྱལ་
བ་རྒྱ་མཚོ། མ་མགོན་གཉིས་གནས་བརྟན་བཅུ་དྲུག་རྣམས་ཞལ་གཟིགས།
རྟེན་རྣམས་ལ་རབ་གནས་མཛད་སྐབས་ནས་འབྲུ་རྣམས་ནམ་མཁར་ཆགས་པ་
608



དང་། རྟེན་ལ་ཟུག་པ་སོགས་བྱུང་། ཐན་པ་ཆེན་པོ་བྱུང་དུས་ཆུ་རྩེད་ཀྱི་
རྣམ་ པ་ དང་བདེན་སྟོབས་བརྗོད་པའི་མོད་ལ་ཆར་ཆེན་བབས། དེ་ནས་་་
ཀརྨར་ཕེབས། མཁས་གྲུབ་ཆེན་པོ་འཇམ་དབྱངས་གྲགས་པ་ དཔོན་སློབ་་་
རྣམས་ཕེབས། འབུལ་ཞབས་ཆེན་པོ་ཕུལ། མཁན་ཆེན་མགོ་བློན་པ་ལ་
ཐུགས་རྗེ་ཆེན་པོས་ལུང་བསྟན་བྱུང་ནས་སྒར་པ་རྣམས་ལ་དར་ཆེན་ཁ་རེ་བཀྱེས།
ང་ཡི་བླ་མ་ཁམས་ན་ཡབ་ཡུམ་འདི་དང་འདི་ཞེས་བྱ་བར་སྐུ་འཁྲུངས་ཡོད་འདྲ་
བས། ངའི་བླ་མ་ཐུགས་ཆད་ཀྱི་དོགས་གསུངས་ ཤིང་དབུས་ནས་ཁམས་སུ་
སྤྲུལ་པའི་སྐུ་མཇལ་བར་ཕེབས་པས། སྤྲུལ་པའི་སྐུས་ཀྱང་ངེད་ཀྱི་ཕྱི་གཞིས་
ཡོང་གི་ཡོད་ཅེས་གསུངས། ཀརྨའི་ཡང་དགོན་དུ་མཇལ། ཆང་ཇའི་གྲལ་དུ་
ཀརྨ་ཀུན་སྤངས་པས་ཁྱེད་རང་གིས་ཐུགས་ལ་བཏགས་པ་ཞིག་ལ་གསོལ་རས་
གནང་བ་ཞུ་ཞུས་པས། སྟོན་པ་གསུང་ནས་གནང་བས་ཀུན་ཡིད་ཆེས་པར་
གྱུར། ཡུམ་འདའ་བ་ན་དགའ་ལྡན་དུ་ཕྲད་དོ་གསུངས། ལྷ་སྟེང་དུ་ཟླ་བ་
གཟས་བཟུང་བ་ན་རྒྱ་ནག་རྒྱལ་པོའི་ཞལ་རས་འདྲ་གསུངས་ཤིང་དེའི་ཚུལ་རྒྱས་
པར་གསུངས། གོ་འཇོ་བདག་པོས་ཞྭ་ནག་ལ་བལྟས་པ་ན། འདི་རྒྱ་ཞྭ་མིན་
ཧོར་དུས་ཀྱི་ཡིན་སོགས་སྔོན་མ་ཐོས་པ་དུ་མ་གསུངས། དགུང་ལོ་གསུམ་མ་
རྫོགས་པ་ཙམ་ཡིན་ཡང་སྐྱ་སེར་ཁྲི་ཕྲག་མང་པོར་ཆོས་འབྲེལ་ཐོགས་མེད་དུ་
གསུང་བས། ཁྲོམ་ཐམས་ཅད་ཀྱིས་འཚམས་པར་ཐོས། གཞན་ལ་ཀུ་རེ་དང་
ཅོ་འདྲིའི་རྣམ་པས་ཆོས་ཀྱི་ཚིགས་བཅད་ཐོགས་མེད་དུ་གསུངས་ཤིང་སུས་ཀྱང་
ལན་ལྡོན་པར་མི་སྤོབས། དགའ་ལྡན་སོགས་དག་ཞིང་གི་བཀོད་པ་མཐའ་
ཡས་པ་གསུངས། །
གཉིས། གསན་བསམ་སྒོམ་པ་མཛད་པའི་ཚུལ།
འཇམ་དབྱངས་གྲགས་པ་ལ། ནེ་གུ་མའི་ཆོས་སྐོར། ཤངས་ཆོས་རྒྱུད་
609



སྡེ་ལྔ་སོགས། ་ཞི་བྱེད་སོགས་དང་། མདོ་མང་གི་ལུང་སོགས་གསན་ནས་
མཁས་པར་གྱུར་པའི་ཚུལ་བསྟན། རབ་འབྱམས་ཕྱོགས་བཅུ་མའི་བསྟོད་པ་
མཛད་པས་ཐམས་ཅད་ངོ་མཚར། སོག་དབོན་བཀའ་བཞི་པ་ལས་ཕག་མོའི་
དབང་གསན་སྐབས་རྡུལ་ཚོན་དཀྱིལ་འཁོར་སྟེང་ནས་རྣལ་འབྱོར་མ་ལྷ་ལྔ་ཞལ་
གཟིགས་ པ་ སོགས་ དག་ པ་ རབ་ འབྱམས་ སུ་ གཟིགས་ སྣང་ མཐའ་ ཡས་ ཤིང་།
དེ་ལྟར་དབང་སྒྲུབ་ཐབས་ལུང་བཤད་པ་སོགས་མཐའ་དག་གསན་ཏེ། དེ་
ཡང་མི་གཡོ་བ་དཀར་པོ། རྒྱལ་བ་རྒྱ་མཚོ་ལྷ་ལྔ་དགུ། ཚེ་དཔག་ལྷ་དགུ།
རྣམ་འཇོམས་དཀར་པོ། སྒྲ་མི་སྙན་གྱི་ཚེ་གཟུངས། ཐུགས་དམ་ལྔ་ཚན་ལྔ།
རྣམ་འཇོམས་བ་རི་ལུགས། ཚེ་དཔག་གྲུབ་རྒྱལ་མ། བདེ་མཆོག་ལུ་ཡི་པ།
ནག་པོ་པ། དྲིལ་བུ་པ། མེ་ཏྲི་བཅུ་གསུམ་མ། དགྱེས་རྡོར་རྔོག་ལུགས།
རྟ་མགྲིན་ཐུགས་དྲིལ། གདུགས་དཀར་བི་མའི་ལུགས། ཕྱག་རྡོར་གཏུམ་
པོའི་རྗེས་གནང༌། མ་མགོན་འཁོར་ལྔའི་རྗེས་གནང་། རྡོར་ཕྲེང་བླ་མེད་
ལྟར་གྱི་དཀྱིལ་ འཁོར་ ཉེར་བརྒྱུད། སྒྲུབ་ ཐབས་ བརྒྱ་རྒྱམ་ གྱི་ རྗེས་གནང་།།
རྫོགས་ཆེན་གསང་སྐོར། མཁའ་འགྲོ་སྙིང་ཐིག བི་མ་སྙིང་ཐིག སྲུང་བ་
ལྔའི་རིག་གཏད་དང་། གདོང་དྲུག་གི་དབང་། རང་བྱུང་རྡོ་རྗེའི་བཀའ་
འབུམ་ཚང་མ། བ་མཁལ་མའི་གཞུང་། རོལ་པའི་རྡོ་རྗེའི་བཀའ་འབུམ།
དེ་བཞིན་གཤེགས་པའི་བཀའ་འབུམ་རྣམས་ཀྱི་ལུང་དང་། ནཱ་རོ་ཆོས་དྲུག
ཕྱག་ཆེན་ལྷན་ཅིག་སྐྱེས་སྦྱོར། སྐུ་གསུམ་ངོ་སྤྲོད། ཇོ་ནང་། ཙ་མི། བུ་
སྟོན་ རྣམས་ ཀྱི་ སྦྱོར་ དྲུག ཨོ་ རྒྱན་ བསྙེན་ སྒྲུབ། མར་ པའི་ ཤོག་ དྲིལ།།
གཏུམ་མོ་འཁོར་ལོ། ལྔ་ཁྲིད་རྣམས་དང༌། གཅོད་དབང་ནམ་མཁའ་སྒོ་
འབྱེད་དང་གཅོད་ཁྲིད། དོ་ཧ་སྐོར་གསུམ། བསླབ་བཏུས། འདུལ་བ་མེ་
ཏོག་ཕྲེང་བརྒྱུད། བདེ་མཆོག་སྟོད་འགྲེལ། བྱམས་ཆོས་ལྔ། རིགས་པའི་
ཚོགས། ལག་པའི་ཚད། རྨི་ལམ་ཡིད་བཞིན་ནོར་བུ། ནང་དོན་རང་
610



འགྲེལ་བཅས། སྤྱོད་འཇུག ཐོགས་མེད་བཀའ་འབུམ་རྣམས་ཀྱི་ལུང་རྣམས་
གསན། བསོད་ནམས་བཟང་པོ་ལས་བྱང་སའི་སེམས་བསྐྱེད་དང་། དུས་
འཁོར་དང༌། འདུས་པ་གཉིས་མེད་རྣམ་རྒྱལ་གྱི་དབང་དང་ཚེ་དཔག་གྲུབ་
རྒྱལ་མའི་རྗེས་གནང་རྣམས་གསན། ཞྭ་དམར་ཆོས་དཔལ་ཡེ་ཤེས་དྲུང་ནས།
དྭགས་པོ་བཀའ་འབུམ། རྒྱལ་བ་རྒྱ་མཚོ་སྐོར་གསུམ། མགོན་པོ་སྐོར་གསུམ་
དང་སྒྲུབ་སྐོར། མ་མོ་སྐོར་གསུམ་རྣམས་ཀྱི་ལུང་དང་། ཞལ་སྦྱོར་གྱི་དབང་
བཞི་དང་ལྷ་མོའི་རྗེས་གནང་། ཀརྨ་པའི་བཀའ་འབུམ་ལས་ཕལ་ཆེར་དང༌།
ཆོས་དྲུག་སྲས་མཁར་མ། ཕྱག་ཆེན་གངྒཱ་མ་སོགས་དང༌། ཀ་ཁའི་དོ་ཧ།
གཅོད་སྐོར། ཤྲཱི་སིདྷིའི་དམར་ཁྲིད། ཨོ་རྒྱན་པ་དང་། རས་ཆེན་པ་དང་།
དུས་མཁྱེན་རྣམ་ཐར། དཔག་བསམ་འཁྲི་ཤིང༌། དཔའ་བོའི་སྐྱེས་རབས་སོ་
བཞི་པ། ཇོ་བོའི་ཆོས་ཆུང་བརྒྱ་རྩ། ཕག་མོ་དྲུང་མཛད་མ། མཁའ་སྤྱོད་
བཀའ་འབུམ་རྣམས་ཀྱི་ལུང་དང༌། བདག་མེད་ལྷ་མོ་བཅོ་ལྔ་དང་། འདུས་
པ་འཕགས་ལུགས་འགོས་དང་མར་པ་ནས་བརྒྱུད་པ། སྤྱན་རས་གཟིགས་
པདྨ་རྒྱལ་པོ། དྲིལ་བུ་ལུས་དཀྱིལ། ཕག་མོ་ཞལ་བཞི་མ། དཔལ་དུས་ཀྱི་
འཁོར་ལོ་སྐུ་གསུང་ཐུགས་ཡོངས་རྫོགས་ཀྱི་དབང་། རྫོགས་ཆེན་རྒྱུད་བཅུ་
བདུན་གྱི་ལུང་རྣམས་ཞུས། ཟླ་བ་དཔལ་རིན་པོ་ཆེ་ལས། རྩེ་མོ་རིགས་་
བསྡུས་ཀྱི་དབང་དང་། དཔལ་མཆོག་རིགས་བསྡུས། ཁམས་གསུམ་རྣམ་
རྒྱལ། གཙུག་དགུ། འཆི་འཇོམས། རྡོར་དབྱིངས། དོན་ཡོད་ཞགས་
པ། རྣམ་སྣང་མངོན་བྱང་། སྲུང་བ་ལྔའི་རིག་གཏད། བདེ་མཆོག་སྡོམ་
འབྱུང་། སྒྱུ་ཐོད་གདན་གསུམ། དྲིལ་ཆུང་ལྷ་ལྔ། རིགས་ཀྱི་འཇིག་རྟེན་
མགོན་པོ། སྤྱན་རས་གཟིགས་པདྨ་དྲྭ་བ། སྒྲོལ་མ་ལུས་དཀྱིལ། འདུས་པ་
ཞབས་ ལུགས། འདུས་ པ་ སྤྱན་ རས་ གཟིགས། ཕྱག་ རྡོར་ འཁོར་ ཆེན།
གདོང་དྲུག་རྣམས་ཀྱི་དབང་དང་སྒྲོན་གསལ་གྱི་ལུང་རྣམས་གསན། དེ་དུས་
611



ཀརྨར་དགེ་ལུགས་ཀྱི་སྔགས་ཆོག་མང་དུ་བཙུགས་ནས་སྒྲུབ་མཆོད་བྱེད་པའི་
གྲལ་དབུར་ཕེབས་པ་ན་དྲུང་རིན་པོ་ཆེ་ནས་འདི་འདྲ་དགོས་དོན་ཅི་གསུངས་
པར་ངེད་རང་གི་ཡིག་ཆ་མི་འདུག་པས་ཡིན་ཞུས་པས་ཡིག་ཆ་ངས་བརྩམས་པས་
ཆོག་གསུངས་ནས་རྡོ་རྗེ་དབྱིངས་ཀྱི་སྒྲུབ་དཀྱིལ་སྡོམ་པ་ལུས་དཀྱིལ་གྱི་སྒྲུབ་་
ཐབས། རྡོ་རྗེ་རྣལ་འབྱོར་མའི་སྒྲུབ་ཐབས་སོགས་བཀའ་འབུམ་ན་བཞུགས་
པ་རྣམས་བརྩམས་པར་མཛད། མགོན་པོའི་རྔ་འཆམས་དང་དབྱངས་སོགས་
ལྷག་ པའི་ ལྷས་ གནང་ བཞིན་ གསར་དུ་མཛད། དེ་ནས་ཟུར་མང་རྩི་ རྒྱུད།
རོང་པོ་པར་ཐང་སོགས་སུ་ཕེབས། དེ་ཕྱོགས་ཀྱི་མི་དང་མི་མིན་ཐམས་ཅད་
བཏུལ། དེ་ནས་ལྷ་དང་མཁའ་འགྲོས་ལུང་བསྟན་ཏེ་ཙཱ་རིར་ཕེབས། དེ་
ཡང་། ཀརྨ། ངོམ་རྣམ་རྒྱལ་སྒང་། ཤ་རོང་ཁང་སར་དགོན། པོ་ཏོ་
དགོན། བླ་དགོན། དཔལ་འབར་ལ་སོགས་ཆོས་སྡེ་རྣམས་སུ་ཆོས་གསུངས་
པའི་ཚེ་མེ་ཏོག་གི་ཆར་བབས། དེ་ནས་ཉང་ལུང་བརྒྱུད་ཀོང་པོར་ཕེབས།
རྣམ་ ཐོས་ ཀྱི་ རི་ བོར་ བདག་ འཇུག་ གི་ ཚེ། ཚེ་ དཔག་ མེད་ ཞལ་ གཟིགས།
གཏོར་ཆོག་གི་སྐབས་རྒྱལ་ཆེན་བཞི་ཡང་གཟིགས། སེར་བ་དང་རླུང་ནག་
སོགས་ལ་སྡིག་མཛུབ་གཏད་པས་ཞི། ཞྭ་དམར་ཆོས་དཔལ་ཡེ་ཤེས་ལས་གཙོ་
བོར་ཡི་དམ་ཆོས་སྐྱོང་གི་སྐོར་སོགས་གསན། །
གསུམ། རབ་ཏུ་བྱུང་ནས་འགྲོ་དོན་དཔག་མེད་
མཛད་པའི་ཚུལ།
དགུང་ལོ་དགུ་པ་འབྲུག་ལོར་འོལ་ཁ་བཀྲ་ཤིས་ཐང་དུ་མཁན་ཆེན་བསོད་
ནམས་བཟང་པོ། བཀའ་བཞི་པ་རཏྣ་བྷ་དྲ། ཆོས་ཀྱི་རྒྱལ་མཚན། དད་
པའི་དགེ་འདུན་བཅས་པའི་དབུས་སུ་རབ་ ཏུ་བྱུང༌། ཆོས་ གྲགས་དཔལ་་་་་
612



བཟང་ པོར་ མཚན་ གསོལ། མཁན་ བསོད་ ནམས་ བཟང་ པོའི་ དྲུང་ ནས།
དུས་འཁོར་གསུང་དབང་། གཉིས་མེད་རྣམ་རྒྱལ་གྱི་དབང་དང་སེམས་་་་་
བསྐྱེད་སོགས་ཞུས་སླད་ནས་བསྙེན་རྫོགས་ཀྱི་མཁན་པོ་ཡང་ཞུས་པས་ཞལ་་་་
བཞེས་གནང་མོད། ཕྱིས་དགུང་ལོ་ཚིགས་ཚང་དུ་ཉེ་བར་གསེར་ཡིག་པ་ཞིག་
གི་ཉེ་གནས་ཀྱིས་སྤྲུལ་པའི་སྐུ་བསྙེན་རྫོགས་བསྒྲུབ་ཟིན་ཞེས་རྫུན་ཞུས་པས་ཞལ་
ངོ་ནག་ཏིང་གིས་སོང་སྟེ་ཞག་གསུམ་ནས་སྐུ་གཤེགས་པར་སྣང་། དྭགས་ལ་
སྒམ་པོར་ཕེབས། ཙཱ་རིའི་རྒྱ་མཚོ་སྒང་དུ་ཕེབས་པའི་ཚེ། མགོན་པོ་ལྕམ་
དྲལ་ཞལ་གཟིགས། དགེ་འདུན་རྣམས་ལ་ཐུབ་པའི་སྐྱེས་རབས་དང་། ཕྱག་
ཆེན་ཆོས་དྲུག་སོགས་ཀྱི་ཆོས་འཁོར་བསྐོར། ཙཱ་རིའི་གནས་སྐོར་ལ་ཕེབས།
རྡོ་རྗེ་ཕག་མོའི་གླིང་། ལྷ་མོའི་ཕོ་བྲང༌། ཐུགས་རྗེ་ཆེན་པོ་གཙོ་འཁོར་གསུམ།
སློབ་དཔོན་པདྨ་བྱམས་པ་ཆོས་འཁོར་སོགས་གནས་གསར་རྣམས་ཕྱེས། རྡོ་
རྗེ་ཕག་མོ་ཞལ་གཟིགས་བསྟོད་པ་མཛད། བཀྲ་ཤིས་ལྗོངས་སུ་དགྲ་བཅོམ་པ་
དྲི་མེད་འོད་ཟེར་གྱིས་ལུང་བསྟན་ནས་ཚེ་དཔག་མེད་ཀྱི་མངོན་རྟོགས་བརྩམས།
རྒྱ་མཚོ་སྒང་དུ་ཆོས་ཀྱི་བློ་གྲོས་བཙུན་མོར་བཅས་པ་དང་། བདེ་མཆོག་དང༌།
འཇམ་དབྱངས་ཞལ་གཟིགས་ནས་བསྟོད་པ་མཛད། སྒྲོལ་མ་དང་། དྭགས་
པོ་རིན་པོ་ཆེ་དང༌། ཐུབ་པ་ཞལ་གཟིགས་བསྟོད་པ་མཛད། གནས་ལུང་དུ་
ཕག་མོས་ལུང་བསྟན་ཅིང་གདམས་ངག་གནང༌། འཕགས་ཡུལ་དུ་པདྨ་་་་
མཁའ་འགྲོས་རྗེས་སུ་བཟུང༌། རྒྱལ་འཛིང་དུ་གུ་རུ་ལྷ་དར་གྱི་ཁང་པ་ལ་་་
གཙང་པོ་ཆེས་ཉེ་བ་ཕྱག་ནས་མཛད་པས་བཟློག་པར་མཛད། རྒྱ་ལར་ནག་པོ་
ཆེན་པོ་དང་། ཡེ་གང་དུ། སྒྲོལ་དཀར་དང་། གནས་སྒོ་འདིང་པོ་ཆེར་
སློབ་དཔོན་པདྨ་དང༌། མར་ཁུ་ཐང་དུ། རྟ་མགྲིན་ནག་པོ། སྒྲོལ་དཀར།
རྡོ་རྗེ་རྣལ་འབྱོར་མ། འོད་དཔག་མེད་རྣམས་དང་། བཟང་སྣར་རྒྱལ་བ་རྒྱ་
མཚོ་ལྷ་ལྔ། ཀོང་པོར་སྟག་ཁྲོམ་དུ་བ་དན་གྱི་རྩེར་མཁའ་འགྲོ་སྡེ་ལྔ། ཏི་ལོ་
613



པ། བི་མ་ལ། མི་ལ་རས་པ་གཙོ་འཁོར་གསུམ། ཌོམྦི་པ་སྟག་ལ་ཆིབས་པ་
བཙུན་ མོར་བཅས། ས་ ར་ ཧ་ གཙོ་འཁོར་གསུམ། དམ་ པ་ སངས་ རྒྱས།
ཚེམ་བུ་པ། བིརྦ་པ་བཙུན་མོར་བཅས་པ། རས་ཆེན་པ་དང་སྦོམ་བྲག་པ།
རྡོ་རྗེ་འཆང་དང་། དུས་མཁྱེན་གཡུང་སྟོན་ལ་རྨ་བྱ་དུ་མས་མཆོད་པ་རྣམས་
ཞལ་གཟིགས། སྔོན་གྱི་སྤྱོད་ཚུལ་དུ་མ་ཐུགས་ལ་ཤར་ཏེ། དེ་དག་གི་རྒྱུ་
མཚན་དྲུང་རང་ཉིད་ཀྱིས་མཛད་པའི་རྣམ་ཐར་ལས་འདི་སྐད། སྔོན་བྱུང་
བསྐལ་པ་འདི་ཉིད་ལ། ། ཞེས་སོགས་ཡུལ་འཁོར་སྐྱོང་དང་། དྲང་སྲོང་
དགའ་བྱེད་དང༌། དྲང་སྲོང་དཀའ་ཐུབ་ཅན་དང་། ཡང་འདས་པའི་སྐྱེས་
རབས་རྒྱ་མཚོ་སོགས་མང་པོ་གསུངས། སེངྒེ་རྫོང་དུ་སྒྲོལ་མ་གཙོ་འཁོར་་་་
གསུམ། པད་ཕུག་ཏུ་སློབ་དཔོན་པདྨ་དང་རྡོ་རྗེ་ཤུགས། དཔང་ཕུག་ཏུ་ས་
ར་ཧ། སློབ་དཔོན་པདྨ། དམ་པ་སངས་རྒྱས་རྣམས་ཞལ་གཟིགས་པ་སོགས་
དང་། རྡོ་རྗེ་ཕག་མོས་པདྨ་རཱ་གའི་བུམ་པས་དབང་བསྐུར་བ་དང༌། མཐིང་
མཚོར་བེར་ནག་ཅན་ལ་ཆོས་སྐྱོང་མང་པོས་བསྐོར་བ་དང༌། དུང་མཚོར་་
དཔལ་ལྷ་མོ་ལ་མ་མོ་དུ་མས་བསྐོར་བ་དང༌། འཕྲིན་ལས་མཚོ་བཞིར་ཌཱ་ཀི་
རིགས་བཞི་འཁོར་དང་བཅས་པ་དང༌། གཏིང་ཟབ་ཕུག་ཏུ་བདེ་མཆོག་ལ་
དཔའ་བོ་ཉེར་བཞིས་བསྐོར་བ་དང་། ཕག་མོ་དབུ་བཅད་མ། བདེ་མཆོག་
འཇམ་རྡོར། འདུས་པ་འཇམ་རྡོར། ནག་པོ་ཆེན་པོ། མི་ཏཱི་མཁའ་སྤྱོད།
བདེ་མཆོག་དཀར་པོ། རྡོ་རྗེ་རྣལ་འབྱོར་མ་ལྷ་ལྔ། མཁའ་སྤྱོད་དམར་མོ།
ཤེས་རབ་གསལ་བྱེད། རྡོ་རྗེ་གཞོན་ནུ་རྡོར་སེམས་ཡབ་ཡུམ། དུས་འཁོར།
འཇམ་དཔལ་ཡེ་ཤེས་སེམས་དཔའ། མཁའ་འགྲོ་རྒྱ་མཚོ། སེངྒེ་སྒྲ། རྡོ་རྗེ་
ཕག་མོ་ཕག་གདོང་ཆེན་མོ། དབང་དུ་བྱེད་པའི་སྒྲོལ་མ། མཆོད་རྟེན་སྒོ་
མང་ དང༌། ཁྲུས་རྫིང་ ཕུག་ ཏུ་ རྡོ་རྗེ་རྣལ་ འབྱོར་ མ་ རྣམས་ ཞལ་ གཟིགས།
མངོན་དགར་རྡོ་རྗེ་མཁའ་འགྲོས་བྱིན་གྱིས་བརླབས་ནས་གདམས་པ་གནང་།
614



ཨོ་རྒྱན་པ་དང་། མཁའ་སྤྱོད་པ་གཟིགས། དབུས་ཀྱི་ས་ཆ་འབྲང་རྒྱུས་ཐང་
དུ། གོང་གེའི་གདན་འདྲེན་གསེར་ཡིག་པ་སྟོང་ཕྲག་བཞི་ཙམ་གྱིས་མཇལ།
གསེར་དངུལ་གོས་དར་སོགས་འབུལ་བ་རྒྱ་ཆེན་ཕུལ། དེ་དག་ཆོས་དང་ཟང་
ཟིང་གིས་ཚིམས་པར་མཛད། ནགས་ཕུར་སྒྲོལ་མ་ལྷ་ལྔ་ཞལ་གཟིགས། སོག་
པ་མདོར་སྡེ་འཁྲུག་ཆེན་པོ་བསྡུམ། སྙེ་བོར་ཕེབས། སྒྲོལ་དཀར་ཞལ་་་་་
གཟིགས། མཁའ་འགྲོ་མ་མང་པོས་གར་བྱེད་པའང་གཟིགས། གསའ་ཕུར་
ཕེབས། བདེ་མཆོག་རིགས་བརྒྱད་གཟིགས། རྒྱ་མཚོ་སྒང་དུ་འཇམ་་་་་
དབྱངས་དཀར་པོ་དང། ཕག་མོ། ནཱ་རོ་པ་གཙོ་འཁོར་གསུམ་རྣམས་ཞལ་
གཟིགས། གཞན་ཡང་རྣམ་ཐར་ནོར་བུ་རབ་བརྩེགས་དང་། ཡོན་ཏན་རིན་
ཆེན་མི་ཟད་གཏེར་དང་། རྒྱས་པའི་མཚོ་སྐྱེས་རྣམས་ལས་འདི་རིགས་ཤིན་ཏུ་
རྒྱས་པར་གསུངས་སོ། ། ཉང་པོ་ཁོ་མདར་ཕེབས། ཀླུ་སྒྲུབ་ཡབ་སྲས་དང་།
ཕག་མོ་དབུ་བཅད་མ་ཞལ་གཟིགས། རེ་རྒྱབ་ཏུ་ཕེབས། རྟ་མགྲིན་ཞལ་
གཟིགས། མཚུར་ཕུར་དཔལ་མགོན་པོ་དངུལ་གྱི་མེ་ལོང་འཛིན་པ་དང་ལྷ་མོ་
གདུགས་དཀར་ཞལ་གཟིགས། ལྷ་ས་ཇོ་བོའི་དྲུང་དུ་ཀུན་མཁྱེན་རོང་པོ་
སོགས་སྐྱ་སེར་ཁྲི་ཕྲག་མང་པོར་ཟབ་རྒྱས་ཀྱི་ཆོས་འཁོར་བསྐོར། ཀུན་མཁྱེན་
རོང་སྟོན་ཤིན་ཏུ་དད་དེ་རང་གི་གཟིགས་སྣང་དང་མཐུན་པར། སྟེང་ན་ལྷ་ཡི་
གདུགས་དཀར་ལེགས་བཟུང་ཞིང་སོགས་བསྟོད་པ་མཛད། སྤྲུལ་པའི་སྐུས་
ཀྱང་ཚུར་ལ་གཞུང་ལུགས་དང་མན་ངག་དུ་མ་གསན་པས་ང་ལ་སངས་རྒྱས་སློབ་
མར་ཡོད་པ་ཡིན་ཞེས་སེངྒེའི་སྒྲ་ཆེན་པོ་བསྒྲགས་པར་མཛད། སྣ་འབར་དུ་
ཌོམྦི་ཧེ་རུ་ཀ་ཞལ་གཟིགས། ཡང་མཚུར་ཕུར་ནག་པོ་ཆེན་པོ་དང་དབྱངས་
ཅན་མ་ཞལ་གཟིགས་ནས་བསྟོད་པ་མཛད། དུས་འཁོར་དང༌། མགོན་པོ་
འབྲུག་ལ་ཆིབས་པས་གཏོར་མ་གསོལ་བ་དང༌། རལ་གྲི་བསྣམས་པ་གཟིགས།
གནམ་མཚོ་དང་ནམ་ར་སོགས་སུ་ཕེབས། རོང་པོ་དང་མི་ཉག་གི་འཁྲུག་པ་
615



བསྡུམ། སྟག་ལུང་དུ་འདུས་སྡེར་ཆོས་གསུངས་པའི་ཚེ་མེ་ཏོག་གི་ཆར་བབས།
རྗོད་དུ་ཕེབས། དམ་ཅན་དང་ཞིང་སྐྱོང་གིས་འཕྲིན་ལས་བསྒྲུབ་པར་ཁས་
བླངས། སོ་རིར་ཕག་མོ་དོན་གྲུབ་མ་ཞལ་གཟིགས། རྣམ་ཐོས་ཀྱི་རི་བོར་ཁ་
དོག་སྣ་ཚོགས་པའི་ནམ་མཁའ་ལྡིང་དང་ཞོ་ཁར་འཇམ་དཔལ་ཚེ་བདག་ཞལ་
གཟིགས། སྙེ་བོར་ཕེབས། ཚེ་དཔག་མེད་དཀར་པོ་དང་། སྤྲིན་ས་ལར་
མཁའ་འགྲོ་རྒྱ་མཚོ་དཔའ་གཅིག་དང་གཡུ་མཚོར་གདུགས་དཀར་དང་རྣལ་
འབྱོར་ནམ་མཁའ་དབུ་ཐོག་ཏུ་རིན་པོ་ཆེའི་གདུགས་ཡོད་པ་དང་། རྡོ་རྗེ་རྣམ་
འཇོམས་དཀར་པོ་ལ་ལྷ་མོ་བཅུ་དྲུག་ཏིང་ཏིང་ ཤག་བརྡུང་བས་བསྐོར་བ་་་་་
གཟིགས། ལྷོ་རོང་དུ་ཕེབས་ནས་དེ་ཕྱོགས་ཀྱི་གདུལ་བྱ་རྣམས་ཆོས་དང་།
ཟང་ཟིང་གིས་ཚིམས་པར་མཛད། བསྟན་བཅོས་འགྱུར་རོ་འཚལ་གོས་དར་
གྱི་ན་བཟའི་ཐུམ་བཅས་བཞེངས། ངོམ་སྒང་རྣམ་རྒྱལ་སྒང་དུ་ཕག་མོ་སེར་མོ་
རྒྱན་སྤངས་པ་གཟིགས། ཀརྨ་དགོན་དུ་ཕེབས། སྐྱ་སེར་མང་པོར་ཆོས་ཀྱི་
འཁོར་ལོ་བསྐོར། ཟུར་མང་དགོན་དུ་འཁོར་ལོ་བདེ་མཆོག་ཞལ་གཟིགས།
སྒྲོལ་མ་ལྷ་ཁང་དུ་སྒྲོལ་མ་ལྗང་གུ་ཞལ་གཟིགས་ནས་བསྟོད་པ་མཛད། དེར་མི་
ལ་ རས་ པ་ ཞལ་ གཟིགས་ ནས་ བསྟོད་ པའང་ མཛད། སླར་ ཀརྨར་ ཕེབས།
རང་བྱུང་རྒྱལ་མོ་དང། རྡོ་རྗེ་གཏུམ་པོ་ཞལ་གཟིགས་ནས་བསྟོད་པ་མཛད།
འབྲོང་དུར་རྗེ་ཉིད་འཁོར་ལོ་བདེ་མཆོག་ནམ་མཁའ་ཁེངས་པར་སྤྲུལ་ནས་འགྲོ་
བ་འདུལ་བའི་སྒྱུ་འཕྲུལ་མཐའ་ཡས་པ་བསྟན། ཕྱག་རྡོར་གྱི་སྤྱི་བོར་ས་ཆེན་
ཀུན་སྙིང་བཞུགས་པ་གཟིགས། ཤར་ཕྱོགས་སྤུངས་རིར་འཇིག་རྟེན་དབང་
ཕྱུག་དཔའ་བོ་མཁའ་འགྲོ་ཆོས་སྐྱོང་བསམ་གྱིས་མི་ཁྱབ་པས་བསྐོར་བ་གཟིགས།
དེར་རྟ་མཆོག་ཐུགས་དྲིལ་ཞལ་གཟིགས་ནས་སྒྲུབ་ཐབས་མཛད། འདི་བདེ་
ཆེན་གླིང་པའི་རྟ་ཕྱག་ཁྱུང་གསུམ་གྱི་སྒྲུབ་ཐབས་དང་གཅིག་པར་འདུག ཀཾ་པོ་
གནས་ནང་དུ་ཕེབས། ཆོས་འཁོར་རྒྱ་ཆེར་བསྐོར། མཁའ་འགྲོ་གླིང་དུ་ཕག་
616



མོ་སེར་མོ་ཕྱག་མཐའ་ཡས་པ་དང་ཆོས་ཁྲི་ཐང་དུ་མགོན་པོ་དར་སྣ་ཚོགས་ཀྱི་བ་
དན་བསྣམས་པ་ཞལ་གཟིགས། སྤང་ཕུག་ཏུ་ས་ར་ཧ་རིག་མ་གཉིས་དང་་
བཅས་པ་ཞལ་གཟིགས། དོར་ལྭ་བ་པ་ཞལ་གཟིགས། ལི་ཐང་དུ་ཕེབས་ཚེ་
རབ་སྒང་གི་གཞི་བདག་རྣམས་ཀྱིས་བསུ་བ་གཟིགས། འགོམ་སྒང་དུ་བཅོམ་ ་
ལྡན་འདས་མ་གདུགས་དཀར་མོ་ཅན་ཞལ་གཟིགས། ཛ་ལནྟི་རར་ཕེབས།
མཁས་གྲུབ་འཇམ་དབྱངས་གྲགས་པའི་བུ་ཆེན་རྣམས་ཀྱིས་གསེར་དངུལ་སོགས་
འབུལ་ཆེན་བསྟབས། ཕྱག་དྲུག་པ་ཞལ་གཟིགས། ཀྱེ་ ཏྲ་པཱ་ལས་ཁེ་བོ་་་
འཇམ་དབྱངས་གྲགས་པའི་བཀའ་སྲུང་ཡིན་པས་གཏོར་མ་བྱིན་ཅིག་ཞུས་པས་
དེ་ཕྱིན་ཆད་གཏོར་མ་འབུལ་བར་མཛད། ནག་པོ་ཆེན་པོ་རིན་པོ་ཆེའི་རྒྱན་
ཅན་དང་རྗེ་ཕག་མོ་གྲུ་པ་ཞལ་གཟིགས། ཁྱེད་ཀྱི་འཕྲིན་ལས་ཀྱི་གྲོགས་ལ་བྱོན་
པ་ ཡིན་ གསུངས། དེ་ ཕྱོགས་ ཀྱི་ བཤེས་ གཉེན་ རྣམས་ ལ་ ཆོས་ དྲུག་ དང༌།
ཕྱག་ཆེན་སྐུ་གསུམ་ངོ་སྤྲོད། དྲུང་རང་གི་བཀའ་འབུམ་སོགས་དབང་ལུང་
མང་པོ་གནང་། རབ་སྒང་སྟོད་སྨད་དུ་ཕེབས། སྒོ་གཉིས་པའི་ལྷ་ཁང་དུ་
པདྨ་ཊཱ་ཀི་གཉིས་ཞལ་གཟིགས། གསེར་ཤེ་ཐང་དུ་མཁའ་སྤྱོད་མ་དམར་མོ་
གཟིགས། རྟ་ར་དགོན་དུ་དབོན་རིན་པོ་ཆེ་གྲགས་པ་དཔལ་དང་རྨ་སེ་དགོན་
དུ་རྡོ་རྗེ་རྣལ་འབྱོར་མ་གནོད་སྦྱིན་ཆེན་པོ་ཞིང་སྐྱོང་དང་བཅས་པ་ཞལ་གཟིགས།
སྒོ་སྡོང་གི་འཁྲུག་མོ་ཆེ་སྡུམ། མི་མ་ཡིན་གྱི་ཆོ་འཕྲུལ་ཐམས་ཅད་གཞིལ་བར་
མཛད། སྟོད་སྨད་ཀྱི་འཁྲུག་མང་ཐམས་ཅད་ཞི་བར་མཛད་ནས་ཛ་ལནྡྷ་རར་
ཕེབས། གསེར་གྱི་ བཀའ་ འགྱུར་ གླེགས་ཤིང་ གླེགས་ ཐག་ བཅས་ བཞེངས།
འགོམ་བདེ་ཆེན་དགོན་དུ་རྒྱུད་སྡེའི་དཀྱིལ་འཁོར་མང་པོ་ཞལ་ཕྱེས། ཆུ་
དཀོན་སར་བདེན་ཚིག་བརྗོད་པས་ཆུ་མིག་རྡོལ། སྤོ་འབོར་སྒང་དང་། ཕྱ་
འབུ་ཁེ་གསུམ་གྱི་སྐྱེ་འགྲོ་རྣམས་ལ་ཆོས་འཁོར་བསྐོར། སྤམ་ཕུག་ ཏུ་ ཕེབས།
རྡོ་རྗེ་བདག་མེད་མ་རིགས་དྲུག་ཞལ་གཟིགས་ཏེ་སྒྲུབ་ཐབས་མཛད། གཞན་
617



ཡང་ལྷག་པའི་ལྷ་མང་པོ་ཞལ་གཟིགས་ནས་སྒྲུབ་ཐབས་མང་པོ་མཛད། དེ་
ནས་གླིང་དཔོན་ཆེན་སོགས་ཀྱིས་གདན་དྲངས་ཏེ་ ཏྲེ་ཡུལ་སྟོད་སྨད། ཤེས་
ཁོག་ལྕགས་མོ་ལ་སོགས་པ་རྣམས་སུ་ཕེབས་ནས་ལྷ་སྡེ་མི་སྡེ་རྣམས་ཆོས་དང་
ཟང་ཟིང་གིས་ཚིམས་པར་མཛད། ཁང་དམར་དགོན་དུ་བསྟན་འགྱུར་་་་་
བཞེངས་པའི་ཆ་རྐྱེན་སྦྱར། གླིང་དཔོན་སེངྒེ་རྒྱལ་མཚན་གྱིས་འདན་གཞུང་
དུ་སྤྱན་དྲངས་ནས་དེ་ཕྱོགས་ཐམས་ཅད་ཆོས་དང་ཟང་ཟིང་གིས་ཚིམས་པར་
མཛད། ཀརྨར་ཕེབས། ལྷ་ཁང་གི་ཞིག་གསོ་དང་འདུས་སྡེ་དར་རྒྱས་་་་་
མཛད། །
བཞི། དགོངས་པ་ཆོས་དབྱིངས་སུ་ཐིམ་པའི་ཚུལ།
དེ་ནས་རྟོགས་ལྡན་ཆོས་དཔལ་ཡེ་ཤེས་ལ་སོགས་པ་རྣམས་ཀྱིས་གདན་
དྲངས་ནས་ཀོང་པོ་ཕྱོགས་སུ་ཕེབས། ལམ་བར་གྱི་མི་དང་མི་མིན་ཐམས་ཅད་
སྨིན་གྲོལ་ལ་བཀོད། རྣམ་ ཐོས་ ཀྱི་རི་བོར་ཕེབས། དམ་པ་སངས་རྒྱས།
ཀླུ་སྒྲུབ་ཡབ་སྲས། སློབ་དཔོན་པདྨ། མི་ལ་རས་པ། དཔལ་མགོན་ཕྱག་
དྲུག་ པ་ སོགས་བླ་ མ་ ཡི་ དམ་ ཆོས་ སྐྱོང་ གྲངས་ ལས་ འདས་ པ་ ཞལ་ གཟིགས།
གཞན་དག་གི་སྐྱེ་བ་སྔ་ཕྱི་མང་པོ་གསུངས། དེ་ལ་སོགས་པ་སྣོད་ལྡན་གྱི་སློབ་
མ་མང་པོ་སྨིན་གྲོལ་ལ་བཀོད་པར་མཛད་དེ། དགུང་ལོ་སོ་བདུན་པ་ཆུ་སྤྲེལ་
ལོ་ལ་རྩེ་ལྷ་སྒང་དུ་བཞུགས་ཚེ་ལྐོག་འགྱུར་གྱི་ལྟས་ཤེས་རྣམས་ཀྱིས་སྐུ་གེགས་
ཤིན་ཏུ་རྩུབ་ཟེར་བར་སློབ་དཔོན་སངས་རྒྱས་སེངྒེས་བརྟན་བཞུགས་ཕུལ་བ་ན།
ད་ལོ་ངེད་སྐྱོན་མི་ཡོང་ཟླ་བ་དགུ་ངེད་རང་གིས་ཁག་ཐེག་པ་ཡིན་གསུངས།
དེ་ནས་གསའ་ཕུར་ཕེབས་ནས་རྟེན་ཐམས་ཅད་ལ་ན་བཟའ་དང་མཆོད་པ་ཕུལ།
སོ་སོའི་རྟེན་སྒམ་དུ་བཞག་ནས་ཕྱག་དམ་གྱིས་མནན། དབུ་ཞྭ་དང་བསྲེ་་
618



འཕོའི་ཞལ་གདམས་ཀྱི་ཕྱག་དཔེ་སོགས་གོ་ཤྲི་རིན་པོ་ཆེར་གཏད་དེ་ལུང་བསྟན་
བཀའ་རྒྱ་ཅན་མཛད། ངེད་མ་སླེབས་པར་རྟེན་འདི་རྣམས་རྒྱ་མ་ཉམས་པར་
གྱིས། ཤམྦྷ་ལ་པ་དང་མ་ཁ་པ་རྩོད་པར་ཡོད་པས་རིགས་ལྡན་གྱི་གྲོགས་ལ་
འགྲོ་དགོས་པར་ཡོད་གསུངས། བརྟན་བཞུགས་ཀྱི་གསོལ་བ་བཏབ་ཀྱང་མ་
གནང་། མགུར་དུ་མ་མཛད་ཅིང་ཁྱད་པར་ཀ་བཞི་སེང་ཆེན་མ་བྱང་ནས་དབུ་
ཚུགས་གསུངས་ཏེ་ཡང་ཡང་བཞེངས། ས་ཡང་ཡང་གཡོ་བ་དང་ཉི་ཟླ་ལ་འོད་
མེད་པ་དང༌། འདབ་ཆགས་ཐམས་ཅད་སོ་སོའི་སྡེ་ཚན་དུ་འདུས་ནས། མི་
བཟོད་པའི་ཅ་ཅོ་བྱེད་ཅིང་འཕུར་ལྡིང་བྱེད། སྔར་བཀའ་ལུང་གནང་བའི་ཟླ་
བ་དགུ་སོང་བའི་བྱ་ལོ་གསར་ཚེས་ཀྱི་ཚེས་བརྒྱད་ཀྱི་སྔ་དྲོར་ད་ནི་ཁོ་བོ་ཡང་
བཀའ་བརྒྱུད་གོང་མའི་གྲལ་དུ་སྡོད་པ་ཡིན་པས། སངས་རྒྱས་ཐམས་ཅད་
འདུས་པའི་རིན་པོ་ཆེ། །ཐུགས་རྗེའི་བདག་ཉིད་མཐོང་བ་དོན་ལྡན་ལ། །
གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། །ཞེས་གསོལ་བ་ཐོབ་
ཅིག་གསུངས་ཏེ། མྱ་ངན་ལས་འདའ་བར་བསྟན། སྐུ་གདུང་ཞུགས་སུ་
བཞུས་པས་འཇའ་དང་མེ་ཏོག་གི་ཆར་བབས་དབུ་བུམ་རིལ། ཐུགས་ལྗགས་
སྤྱན་གསུམ་རིང་བསྲེལ་ཆུ་ཤེལ་གྱི་མདོག་ཅན་དུང་དཀར་གཡས་འཁྱིལ་གྱི་རྣམ་
པ་ཅན་དུ་མ་དང༌། རིང་བསྲེལ་ཁ་དོག་ལྔ་ལྡན་བརྒྱ་ཕྲག་དུ་མ་སོགས་བྱོན་
ནོ། །
ལྔ། རྗེ་འདི་བའི་གསུང་ལས་སྐྱེས་པའི་རྟོགས་ལྡན་
བུ་སློབ་རྣམས་ཀྱི་སྐོར།
རྗེ་དེ་ལ་སློབ་མའི་ཚོགས་བཟང་ལ་གྲགས་མང་བ་རྣམས་བྱོན་པའི་གཙོ་བོ་
ནི། གོ་ཤྲི་དཔལ་འབྱོར་དོན་གྲུབ་དང་། ཀུན་མཁྱེན་འཇམ་དཔལ་བཟང་
619



པོ། ཀུན་མཁྱེན་རོང་སྟོན། སྟག་ལུང་ཞབས་དྲུང་ལ་སོགས་པ་རྣམས་སོ། །
གོ་ཤྲི་དཔལ་འབྱོར་དོན་གྲུབ་ནི། སྟེ་པོ་ཡག་སྟེང་ཞེས་པར་སྐུ་འཁྲུངས།
ལོ་ལྔ་བཞེས་དུས་རྗེ་མཐོང་བ་དོན་ལྡན་གྱིས་མཁར་ཆེན་དཔལ་གྱི་དབང་ཕྱུག་
དང་རས་པ་ཞི་བ་འོད་ཀྱི་སྤྲུལ་པར་ངོས་འཛིན་དང་སྐྲ་འཛིན་མཛད། བཅུ་
བཞི་པར་མཁན་ཆེན་མགོ་བློན་པ་བློ་གྲོས་རྒྱལ་མཚན་གཤེགས་པའི་གོས་གུའི་
གུང་པར་མངའ་གསོལ། སྐུ་སྐྱེ་བ་ཕྱི་མའི་འདྲེན་པར་དགོངས་ཏེ། ཞྭ་་་
དམར་ཆོས་དཔལ་ཡེ་ཤེས། གཉག་ཕུ་བ་བསོད་ནམས་བཟང་པོ། རྗེ་འཇམ་
དཔལ་བཟང་པོ་རྣམས་ལ་རྒྱལ་བའི་བཀའ་འགྱུར་རིན་པོ་ཆེ་དང་། བསྟན་
འགྱུར་ལས་ལུང་རྒྱུན་བཞུགས་པ་རྣམས་ཀྱི་ལུང་དང་། གསར་རྙིང་གི་དབང་
ལུང་བོད་འདིར་བཞུགས་སོ་འཚལ་རྣམས་ཞུ་བར་མངགས། བསྙེན་པར་་་་
རྫོགས་པའི་སྡོམ་པ་མནོས། གོང་མ་ཏཱ་མིང་ཅིང་ཐུང་རྒྱལ་པོས། གུ་ཤྲཱིའི་
ལས་ ཀ་ འཇའ་ ས་ གསེར་ ཐམ། ལས་ ཞྭ་ མཐོན་ མཐིང་ རྣམས་ ཕུལ་ ཀྱང་།
ལས་ཞྭ་རྗེ་ཉིད་དང་འདྲ་བས་རྣམ་འགྱུར་དང་འགལ་བར་གཟིགས་ནས་རྡོ་རྗེ་
འཆང་གི་ནང་རྟེན་དུ་བཞུགས། རྗེ་མཐོང་བ་དོན་ལྡན་གསའ་ཕུར་ཕེབས་ཏེ་
རྟེན་རྣམས་དང་དབུ་ཞྭ་སོགས་ལ་ཕྱག་རྒྱས་བཏབ་ཅིང་ཕྱག་དཔེ་སོགས་གུ་ཤྲི་ལ་
གཏད་ནས་ཞི་བར་གཤེགས་པས། མཚུར་ཕུར་སྐུ་གདུང་གི་མཆོད་རྟེན་དང་
སྐུ་ཚབ་གཟིམ་སྐུ་བཞེངས། གསེར་ཐོག་གི་ཞིག་གསོ་གནང། རྒྱལ་ཚབ་ཏུ་
བཞུགས་ནས་སྒར་གྱི་འཛིན་སྐྱོང་མཛད། རྗེ་ཆོས་གྲགས་རྒྱ་མཚོ་ཟླ་ངོ་དགུ་
བཞེས་པ་སྟེ་བོ་དགོན་སར་དུ་མཇལ། དགུང་ལོ་ལྔ་བ་ས་སྟག་གི་ལོར། ཚེ་
དཔག་མེད་ཕྱི་ནང་གསང་གསུམ་གྱི་དབང་ཕུལ་བདེ་མཆོག་མེ་ཏྲི་བཅུ་གསུམ་
དང་། སྒྱུ་མ་ཆེན་པོའི་དབང་ཕུལ་སྐབས་དེ་དག་ཞལ་ གཟིགས། དུས་་་
འཁོར་དང་མཁའ་འགྲོ་རྒྱ་མཚོའི་དབང་མཛད། རྟ་ལོར་ཀརྨ་དགོན་དུ་སྤྲུལ་
པའི་སྐུར་དགེ་ཚུལ་གནང་། མཚན་ཆོས་གྲགས་རྒྱ་མཚོ་དཔལ་བཟང་པོར་
620



གསོལ། ཀྲེ་ཁང་དམར་དུ་ཞྭ་དམར་བཞི་པར་ཡོངས་རྫོགས་དགེ་བསྙེན་གྱི་
སྡོམ་པ་གནང༌། ལུག་ལོ་ཟླ་བ་དང་པོར་ཕག་མོ་ ལྷ་ལྔ། བེར་གྱི་གཏོར་་་
དབང་། ལྷ་མོ་ཞིང་སྐྱོང་། རྟ་མགྲིན་དཔའ་བོ་ལྷ་བཞི། རྒྱལ་བ་རྒྱ་མཚོ་ལྷ་
དགུ། རྟ་མགྲིན་ཁམས་གསུམ་ཡོངས་སྒྲོལ། རྔོག་ལུགས་དགྱེས་རྡོར་ལྷ་དགུ།
བདག་མེད་མ་ལྷ་མོ་བཅོ་ལྔ། བདེ་མཆོག་སྙན་བརྒྱུད་སྐོར། སེམས་ཁྲིད་
ཡིད་བཞིན་ནོར་བུ། ཕྱག་ཆེན་ཡེ་ཤེས་གསལ་བྱེད། ལྷན་ཅིག་སྐྱེས་སྦྱོར།
མི་ལའི་རྣམ་མགུར། དོན་ལྡན་ཞབས་དང་མཁའ་སྤྱོད་པའི་བཀའ་འབུམ་
ཡོངས་རྫོགས་ཀྱི་ལུང་རྣམས་མཛད། ཀརྨར་སྟོན་པ་ལོངས་སྤྱོད་རྫོགས་པའི་
སྐུ་བརྙན་རྗེ་བདུན་པའི་བཀའ་སྩལ་ལྟར་སི་ཏུ་བཀྲ་ཤིས་དཔལ་འབྱོར་དང་་
བཅས་པས་བཞེངས་པར་མཛད། སྐུ་གཤེགས་ཀར་གོ་བྷིའི་ལུང་དང་ལག་
རྟགས་ཐམས་ཅད་སྤྲུལ་པའི་སྐུ་ཞྭ་དམར་པར་གནང་སྟེ། དགུང་ལོ་དྲུག་ཅུ་རེ་
གསུམ་གྱི་བར་དུ་གདུལ་བྱ་རྣམས་ལ་ཆོས་ཀྱི་འཁོར་ལོ་རྒྱ་ཆེར་བསྐོར་ཏེ་ས་ཁྱི་
ལོར་མཚུར་ཕུར་མྱ་ངན་ལས་འདས། སྐུ་གདུང་ཞུགས་སུ་བཞུས་ཚེ་འཇའ་
འོད་དང་མེ་ཏོག་སྣ་ཚོགས་ཀྱི་ཆར་བབ་པའི་ནང་ནས། མེ་ཏོག་ཡུ་བ་ཅན་
ཞིག་དུས་ཕྱིས་རྟེན་སྒྲོམ་དུའང་བཞུགས། ཐུགས་རང་བྱོན་ནི་སྒར་གྱི་རྟེན་
ཁྲོད་དུ་བཞུགས། དབུ་ཐོད་ནི་མཆོད་རྟེན་དུ་བཞུགས་ཏེ་གཞུང་ལུགས་གླིང་
དུ་བཞུགས་པའོ། །
ཀུན་མཁྱེན་འཇམ་དཔལ་བཟང་པོ་ནི། གདུང་རུས་རྗེ་ནཱ་རོ་པའི་་་
དངོས་སློབ་དུས་མཁྱེན་གྱི་བླ་མར་གྱུར་པ་ཆོས་རྗེ་ནཱ་རོ་པའི་དབོན་བརྒྱུད་ཡིན།
འདི་པ་ཚང་གི་ཞལ་ངོ་ཡིན་ཕྱིན་ཆད། རིང་བསྲེལ་ངོ་མཚར་ཅན་འབྱུང་བར་
གྲགས་ཤིང་བརྒྱུད་པ་ལྔ་ཙམ་ལ་དྲུང་ན་རིམ་གྱི་ཡོངས་འཛིན་བཞེས་པ་ཁོ་ན་
བྱུང་བའི་གདུང་རིགས་སུ། ཡབ་དབང་རྒྱུ་བ་ཆོས་ཀྱི་རིན་ཆེན་གྱི་མཆེད་ཟླ།
ཡུམ་ཆོས་ཀྱི་སྒྲོལ་མ་གཉིས་ཀྱི་སྲས་སུ་འདམ་གཞུང་དུ་སྐུ་འཁྲུངས། ཡི་གེ་འདྲི་
621



ཀློག་སོགས་ཚེགས་མེད་དུ་མཁྱེན། རྗེ་བཙུན་སྒྲོལ་མ་ཞལ་གཟིགས། བླ་མ་
ཆོས་རིན་པའི་དྲུང་དུ་རྡོ་རྗེ་ཕྲེང་བ་སོགས་ཀྱི་དབང་ལུང་མང་པོ་ཞུས། ཚལ་
མིན་པ་བསམ་གཏན་བཟང་པོའི་དྲུང་ནས་བསྙེན་པར་རྫོགས། མཚན་འཇམ་
དཔལ་བཟང་པོར་བཏགས། རོང་སྟོན་དྲུང་ནས་གཞུང་ལུགས་དུ་མ་གསན།
ལྷ་ཕུ་བའི་དྲུང་ནས་གཅོད་སྐོར་རྣམས་ཞུས། རྗེ་རོལ་པའི་རྡོ་རྗེ་དང་དྲུང་
འཇམ་དབྱངས་པ་དང་ཏི་ཤྲཱི་ཀུན་དགའ་བློ་གྲོས་ཀྱི་ཐུགས་སྔགས་ཕྱོགས་ཀྱི་ཕྱག་
ལེན་ལ་ཤིན་ཏུ་མཁས་པ་ཁུ་བོ་ཆོས་རིན་པའི་དྲུང་ནས་མཚུར་ཕུར་སྔགས་ཆོག་
གི་ལག་ལེན་ཐམས་ཅད་ལ་བྱང་བར་མཛད། གཙོ་བོར་རྗེ་དོན་ལྡན་ཞབས་ཀྱི་
དྲུང་ནས་གོ་ཤི་དང་ལྷན་ཅིག་ཆོས་དྲུག་ལོ་བཞིར་ཞུས། རྟགས་མཚན་ཉམས་
མྱོང་རྣམས་བཀའ་བརྒྱུད་གོང་མ་རྣམས་བཞིན་བྱུང་བས་ཆོས་རྗེ་རིན་པོ་ཆེ་
ཐུགས་ཤིན་ཏུ་མཉེས་པར་གྱུར། ཀོང་དགོན་དུ་བཀའ་འགྱུར་ཚར་གཅིག་
གཟིགས་པས་ཕྱག་རྒྱ་ཆེན་པོ་རང་གྲོལ་དུ་ངོ་འཕྲོད། ཡི་དམ་གྱི་ལྷ་དུ་མ་ཞལ་
གཟིགས། འཕྲིན་ལས་ནམ་མཁའ་དང་མཉམ། སྐུ་ཚེ་ ཡང་ མཐར་ཕྱིན།
མཆོག་གི་སྤྲུལ་པའི་སྐུ་ཡང་ཐུགས་དམ་ཉམས་ཁྲིད་ཁོ་ན་ལ་སྦྱོར་བར་མཛད་པ་
སོགས་བསྟན་འགྲོ་ཡོངས་ལ་གཅིག་ཏུ་སྨན་པའི་བཀའ་དྲིན་ཟླ་མ་མཆིས་ཤིང་
སྤང་རྟོགས་མཐར་སོན་པས་དོན་གཉིས་ལྷུན་གྱིས་གྲུབ་པ་སྟེ། རྗེ་འདི་ཉིད་ཀྱི་
ཕྱི་ནང་གི་རྣམ་ཐར་ལ་བསྟོད་པ་ངག་གི་དབང་པོས་མཛད་པ་འདི་ལྟར། སཱ་
ར་སཱ་ཏི། དཔལ་ལྡན་བླ་མ་དམ་པ་འཇམ་དཔལ་བཟང་པོའི་རྣམ་པར་ཐར་པ་
ལ་བསྟོད་པ་དགེ་ལེགས་དཔྱིད་ཀྱི་སྙེ་མ་ཞེས་བྱ་བ། མགོན་པོ་འཇིག་རྟེན་
དབང་ཕྱུག་ལ་ཕྱག་འཚལ་ལོ། །གང་སྐུ་མཁའ་མཉམ་སྐུ་མཆོག་བརྙེས་ཀྱང་
ཞིང་འདིར་སྐལ་མཉམ་སྒྱུ་མའི་སྐུ། །གང་གསུང་གཞོམ་མེད་མཁའ་མཉམ་
བརྙེས་ཀྱང་སྐལ་ལྡན་ཀུན་ལ་ལེགས་བཤད་སྒྲོག །གང་ཐུགས་འགྱུར་མེད་བདེ་
ཆེན་བརྙེས་ཀྱང་མཁའ་མཉམ་འགྲོ་ལ་བརྩེ་བ་ཅན། །རྣལ་འབྱོར་དབང་ཕྱུག་
622



ས་གསུམ་འགྲོ་བའི་བླ་མ་གང་དེའི་ཞབས་ལ་འདུད། །རྒྱལ་བ་རིགས་བརྒྱའི་སྒྱུ་
འཕྲུལ་སྐུ་བརྙན་ནི། །ཐབས་ཤེས་ཏི་ལ་ཀ་ཡི་འདུ་འཕྲོད་ལས། །ཞིང་འདིར་
བལྟམས་དང་སྒྱུ་རྩལ་རྩེད་འཇོའི་འགྲོས། །གཞོན་ནུའི་རོལ་གར་ཅིར་ཡང་
སྟོན་ལ་འདུད། །འཁོར་ བའི་ ངང་ཚུལ་ནག་ པོ་ བརྩེགས་ པའི་ མཚོར། །
འདོད་སྲེད་ཞགས་པའི་འཕྲུལ་གྱིས་མ་དྲངས་པར། །ཧ་ལའི་རྒྱ་མཚོ་བསྲེག་
ཟའི་ འོབས་ ལྟ་ བུར། ། ཉེར་ གཟིགས་ ངེས་ འབྱུང༌ སྟོབས་ མངའ་ དེ་ ལ་ འ
དུད། །མཁན་སློབ་སྤྱན་སྔར་བསྟན་རྩེ་ཚུལ་ཁྲིམས་ཀྱི། །རྣམ་དག་བསླབ་
པའི་དངོས་པོར་བསྙེན་རྫོགས་ནས། །ཉེས་ལྟུང་དྲི་བྲལ་བསྟན་པའི་རྒྱལ་་་་
མཚན་འཛིན། །འགྲོ་བའི་མཆོད་རྟེན་མཆོག་ཏུ་གྱུར་ལ་འདུད། །མཁས་
མང་ཉེ་དབང་དབུས་ན་བརྒྱ་བྱིན་བཞིན། །མངོན་པར་རབ་གསལ་ཡོངས་
འཛིན་མཁས་མང་ལ། །ཟབ་ཅིང་རྒྱ་ཆེའི་མདོ་སྔགས་གཞུང་ལུགས་ཀུན། །
ཉེ་བར་ནོད་དེ་ཁོང་དུ་ཆུད་ལ་འདུད། །དེ་ལྟར་མཁས་པའི་གོ་འཕང་སེང་
གེའི་ཁྲིར། །ཉེ་བར་འཛེགས་ཏེ་མི་འཇིགས་སྤོབས་པ་ཡིས། །དེ་ཉིད་བྱ་བ་
འཆད་རྩོད་རྩོམ་གསུམ་ལ། །ཐོགས་མེད་སྨྲ་བའི་ སེང་གེར་གྱུར་ལ་འདུད།
ཁྱད་པར་རིགས་ཀྱི་ཅོད་པན་སྤྲུལ་པའི་སྐུ། །ཨིནྡྲ་རྙིལ་གྱི་གཙུག་ཏོར་ཆེར་
གསལ་བ། འཁོར་ཞིའི་ཁྱབ་བདག་མཐོང་ཐོས་དོན་ལྡན་ལ། །མཉེས་པ་
གསུམ་གྱི་མཉེས་མཛད་དེ་ལ་འདུད། །དེ་ཡི་ཞལ་རྒྱུད་བདུད་རྩི་ལམ་གསུམ་
བབས། །རྣམ་དཔྱོད་ཤེལ་གྱི་བུམ་པར་ནོད་པ་ཡིས། །ཇི་ལྟ་ཇི་སྙེད་ཆོས་
གཟུགས་ངོ་མཚར་བ། །རབ་སྣང་མངོན་དུ་གྱུར་པ་དེ་ཞབས་འདུད། - །ཆོས་
ཀྱི་རྒྱལ་པོ་དེ་ཡི་ཆོས་ཀྱི་ཁྲིར། ་ །འཇིགས་མེད་སྲིད་རྩེར་ལྷང་ངེའི་གསུང་་་་་
དབྱངས་ཀྱིས། །རྒྱལ་ཚབ་རྒྱལ་བའི་སྲས་སུ་དབང་བསྐུར་ཏེ། །ཀུན་གྱིས་
བསྟོད་ཕྱག་ཡུལ་གྱུར་དེ་ལ་འདུད་། །སྒྲ་ཚད་བཟོ་དང་གསོ་རིག་གཞུང་ལ་
སོགས། །ཇི་སྙེད་ཐ་སྙད་ཤེས་བྱའི་གནས་ཀུན་ལ། །སྒྲིབ་བྲལ་སྤྱན་ཟུར་
623



ཡངས་པ་སྐྱོད་ཙམ་གྱིས། །ངང་ཚུལ་ཇི་ལྟ་ཇི་སྙེད་མཁྱེན་ལ་འདུད། །སྡེ་
སྣོད་གསུམ་དང་རྒྱུད་སྡེ་ཆེན་པོ་བཞིའི། །དབང་རྒྱུད་མན་ངག་ལུང་བཤད་
མཐའ་དག་ལ། །འཇིགས་ མེད་ སྤོབས་ པས་ མ་ལུས་ ཐུགས་ཆུད་ནས། །
མཁྱེན་སྤྱན་འགྲན་ཟླ་ཀུན་བྲལ་དེ་ལ་འདུད། །འགྲོ་བའི་སྡུག་བསྔལ་བཟོད་
དཀའ་མ་བཟོད་པའི། །སྙིང་རྗེའི་སྤྱན་ཆབ་གང་གའི་ཆུ་རྒྱུན་བཞིན། །རབ་
འབབས་བྱམས་དང་སྙིང་རྗེ་བྱང་ཆུབ་སེམས། །སྨོན་འཇུག་སྤྱོད་རླབས་་་་་
མཐར་ཕྱིན་དེ་ལ་འདུད། །ཐ་མལ་སྣང་བ་ལྷ་ཡི་འཁོར་ལོར་གཟིགས། །རྡོ་
རྗེ་གསུམ་གྱི་རང་བཞིན་མངོན་དུ་གྱུར། །རྡོ་རྗེ་སློབ་དཔོན་ལས་རིམ་རབ་
འབྱམས་ལ། །དབང་སྒྱུར་འཁོར་ལོའི་བདག་པོ་དེ་ལ་འདུད། །གཏུམ་མོའི་
མེ་ལྕེ་སྲིད་ལས་རྣམ་རྒྱལ་གྱིས། །ཧེ་རུ་ཀ་དངོས་བདེ་ཆེན་ཟླ་བའི་རྒྱུན། །
གསང་ཆེན་དགའ་བཞིའི་ཟློས་གར་ ལྷུར་མཛད་པས། དཔེ་དོན་ཡེ་ཤེས་་་་
མངོན་དུ་གྱུར་ལ་འདུད། །རླུང་སེམས་གཉིས་མེད་འོད་ཟེར་ལྔ་པའི་ལུས། །
དག་དང་མ་དག་སྒྱུ་འཕྲུལ་ཅིར་ཡང་སྟོན། །དེ་ཉིད་ཡན་ལག་བདུན་ལྡན་སྐུར་
བཞེངས་པའི། །ཡང་དག་སྒྱུ་ལུས་མངོན་གྱུར་དེ་ལ་འདུད། །མགྲིན་པའི་
འཁོར་ལོར་ཨེ་ཡིག་བསྐུལ་བྱེད་པའི། །ལས་རླུང་ལས་སྣང་བག་ཆགས་གྲོང་
བཅོམ་སྟེ། །ལྷ་སྐུ་རང་ཤར་སྤེལ་སྦྱངས་མཐར་ཕྱིན་པའི། །ཉིང་འཁྲུལ་རང་
སངས་རྨི་ལམ་མཁན་དེར་འདུད། །གདོད་མའི་མི་ཤིགས་ཐིག་ལེ་འོད་གསལ་
བ། །སྲབ་འཐུག་ཉམས་རྟོགས་འོད་གསལ་རིམ་པ་ཡིས། །མ་རིག་མུན་
བསལ་ཆོས་སྐུ་མངོན་དུ་མཛད། །ཇི་ལྟ་ཇི་སྙེད་མཁྱེན་གཟིགས་དེ་ལ་་་་་་
འདུད། །མ་རིག་བག་ཆགས་རྣམ་སྨིན་གྲོང་སྤངས་ཏེ། །བདེ་ཆེན་ཐར་པ་
ཆེན་པོའི་ གྲོང་ཁྱེར་དུ། །རླུང་སེམས་གར་མཁན་ཐོགས་མེད་ཉེར་འཕོ་་་་་
བའི། །གཉུག་མའི་རྒྱལ་སྲིད་སྐྱོང་བ་དེ་ལ་འདུད། །འཆི་སྲིད་སྤངས་ནས་
འཆི་མེད་ཆོས་སྐུ་བརྙེས། །བར་སྲིད་མེད་པར་བདེ་ཆེན་ལོངས་སྤྱོད་་་་་་་
624



རྫོགས། །སྐྱེ་སྲིད་བྲལ་ཡང་སྤྲུལ་སྐུས་འགྲོ་དོན་མཛད། །བར་དོའི་གཡུལ་
རྒྱལ་དཔའ་བོ་དེ་ལ་འདུད། །རང་ལ་བཞུགས་པའི་རང་གི་དེ་བཞིན་ཉིད། །
བླ་མའི་དུས་ཐབས་བདག་གི་བསོད་ནམས་ལས། །རང་ངོ་མངོན་གྱུར་རང་
འཁྲུལ་རི་མོ་ཡལ། །འོད་གསལ་ཕྱག་ཆེན་རྟོགས་པ་དེ་ལ་འདུད། །དེ་ལྟར་
ཟབ་དང་རྒྱ་ཆེའི་ཉམས་བཞེས་ཀྱིས། །ཆོས་ཀྱི་རྒྱལ་པོའི་གོ་འཕང་དེ་བརྙེས་
ནས། །རིས་བྲལ་མཛད་པ་རྒྱ་མཚོས་ཐུབ་པའི་བསྟན། །རྒྱས་མཛད་བསྟན་
པའི་བདག་པོ་དེ་ལ་འདུད། །ཁྱད་པར་རྒྱལ་དབང་དྲུག་པ་སེང་གེ་དང༌། །
རྒྱལ་བ་དཀོན་མཆོག་ཡན་ལག་ལ་སོགས་པ། །རྒྱལ་བ་ཀུན་གྱི་རིགས་ཀྱི་ཅོད་
པན་གྱུར། །རྒྱལ་བ་ཀུན་ལས་ཆེས་ཆེར་རྒྱལ་བར་འདུད། །ལྷག་པའི་ལྷ་
ཚོགས་ཏིལ་གྱི་གང་བུ་བཞིན། །མངོན་པར་རབ་གཟིགས་བཀའ་བརྒྱུད་་་་་་
བསྟན་པའི་གཙོ། །དམ་ཅན་རྒྱ་མཚོ་བཀའ་ལས་མི་འདའ་ཞིང་། །གནས་
གསུམ་མཁའ་འགྲོ་སྤྲིན་བཞིན་འདུ་དེར་འདུད། །ལྷར་བཅས་སྲིད་ཞིའི་ཁྱོན་
ཁེངས་ཚངས་དབྱངས་ཀྱིས། །ལེགས་བཤད་ཟབ་དང་རྒྱ་ཆེ་སྤེལ་བའི་་་་་་
རྒྱུན། །འཁོར་བ་ཇི་སྲིད་དེ་ཙམ་རྒྱུན་ཆད་མེད། །འཕྲིན་ལས་ ལྷུན་གྲུབ་
མངའ་བ་དེ་ལ་འདུད། །དེ་ལྟར་ཞིང་འདིའི་སྒྱུ་འཕྲུལ་བཀོད་པའི་སྤྲིན། །རེ་
ཞིག་བསྡུས་ཏེ་ཊཱ་ཀིའི་ཞབས་འབྲིང་དང༌། །བཅས་ཏེ་དེ་བཞིན་ཉིད་ཀྱི་རྒྱ་
མཚོར་ཐིམ། །སླར་ཡང་འགྲོ་དོན་མཁའ་ཁྱབ་མཛད་དེར་འདུད། །སྐུ་་་
གསུང་ཐུགས་ནི་རྒྱལ་བའི་རྡོ་རྗེ་གསུམ། །སྣོད་བཅུད་རྟེན་དང་བརྟེན་པའི་
དཀྱིལ་འཁོར་ལ། །ཤེས་བྱ་ཐམས་ཅད་རང་རིག་ཆོས་སྐུར་ཤར། །རྒྱལ་བ་མི་
གཟུགས་ཆོས་ཀྱི་རྒྱལ་པོར་འདུད། །དེ་ལྟར་བསྟོད་པའི་མཆོད་སྤྲིན་འདི་སྤྲོས་
པས། །བདག་ཅག་སྲིད་ལམ་འཁྱམས་པའི་འགྲོ་བ་རྣམས། །བཀའ་བརྒྱུད་
བསྟན་པའི་སྙིང་པོ་ཕྱག་རྒྱ་ཆེ། །ཉམས་སུ་བླངས་ཏེ་སྲིད་ལས་གྲོལ་གྱུར་ཅིག།
དང་པོར་ཡེངས་མེད་དྲན་པའི་རྒྱུན་གོམས་ཤིང༌། །བར་དུ་རྩོལ་མེད་རིག་པའི་
625



རང་སོ་ཚུགས། །ཐ་མར་འཁྲུལ་བའི་དྲི་མ་ཀུན་ཟད་དེ། །སེམས་ཉིད་ཡིད་
བཞིན་ནོར་བུ་རྟོགས་གྱུར་ཅིག ། དྲན་དང་ཤེས་བཞིན་མིག་གིས་རེག་ཙམ་
གྱིས། །སྣང་སྲིད་དབྱིངས་རིག་དབྱེར་མེད་ངང་དུ་ཞུ། །གདོད་མའི་ཨེ་ཝཾ་ཨ་
ཧོ་རོ་མཉམ་པ། ཕྱིན་ཅི་མ་ལོག་རྒྱུད་ལ་འཆར་གྱུར་ཅིག བླ་མའི་རིགས་
བདག་སེམས་དང་དབྱེར་མེད་འདྲེས། སྨིན་གྲོལ་དམ་ཚིག་སྡོམ་པ་དྲི་མ་་་
མེད། །ཡོངས་རྫོགས་ཐུབ་བསྟན་ཉམས་ལེན་ཁུར་ཁྱེར་བའི། །རྒྱལ་བ་་་
དགྱེས་པའི་རྒྱལ་སྲས་ཉིད་གྱུར་ཅིག ། རང་ཉིད་སྲིད་ལས་གྲོལ་བ་དེ་ཙམ་
དུ། །མ་ཚོགས་འགྲོ་ལ་མི་བཟོད་བརྩེ་བའི་རྒྱུན། །དབྱར་མཚོ་བཞིན་འཕེལ་
ཆོས་ཀྱི་རྒྱལ་པོ་ཡི། །ང་འཕང་ཐོབ་སྟེ་འཁོར་བ་སྟོང་བྱེད་ཤོག །ཅེས་སོ། །
626



ལེའུ་བརྒྱུད་པ། ཆོས་རྗེ་ཀརྨ་པ་ཆོས་
གྲགས་རྒྱ་མཚོའི་རྣམ་ཐར།
གཅིག སྐུ་བལྟམས་པའི་ཚུལ།
ན་རིམ་བདུན་པ་རྗེ་ཆོས་གྲགས་རྒྱ་མཚོ་ནི། དེ་ནས་ཆོས་ཀྱི་རྗེ་མཐོང་བ་
དོན་ལྡན་གཟུགས་སྐུ་ཆོས་དབྱིངས་སུ་བསྡུ་ཁར། གོའི་ཤྲི་རིན་པོ་ཆེ་ལ་ཞལ་
ཆེམས་བཀའ་རྒྱ་བཅུ་གསུམ་དང་བཅས་པ་གནང༌། བྱང་ཕྱོགས་སྤྱི་ལྷ་ཞེས་བྱ་
བར་སྤྲུལ་སྐུ་འབྱོན་པར་ཡབ་ཡུམ་དང་བཅས་ལུང་བསྟན། དེ་ཉིད་ཀྱི་བར་
དོའི་རྣམ་ཐར་ལས་ཀྱང་བྱང་ཕྱོགས་སུ་དོན་ཡོད་གྲུབ་པས་ཁྱོད་ཛམྦུའི་གླིང་དུ།
ཕ་གྲགས་པ་དཔལ་གྲུབ་དང༌། མ་ལྷ་མོ་སྐྱིད་ལས་སྐྱེ་བར་འགྱུར་རོ་གསུངས་
ཞེས་ཕྱིས་སྤྲུལ་སྐུ་ཉིད་ཀྱིས་བཀའ་སྩལ། མཚུར་ཕུ་འཇམ་དབྱངས་ཆེན་པོས་
ཀྱང་བྱ་ལོ་ཟླ་བ་བདུན་པའི་སྐབས་ཤིག་ཇ་གྲལ་བ་མང་དུ་ཡོད་པ་ཞིག་ལ་ང་ཡི་རྨི་
ལམ་ལྟར་ན་ད་རེས་སྤྲུལ་སྐུའི་ཡབ་ལ་དཔལ་གྲུབ་བྱ་བ་ཞིག་ཡོང་བ་འདུག་་
གསུངས། ཀུན་མཁྱེན་བན་སྒར་བས་ཀྱང། མཚུར་ཕུ་ནས་ཤར་ཕྱོགས་དྲང་
པོར་སྤྲུལ་སྐུ་འབྱོན་ཞེས་ལུང་བསྟན་པ་ལྟར། རྔོད་སྤྱི་མདའ་ཞེས་པ། དེ་
ཡང་གྲུབ་པའི་གནས་མཁའ་འགྲོའི་སྦས་ཡུལ་ཞིག་སྟེ། དེའི་གནས་ཀྱི་བདག་
པོ་གཞི་བདག་ཐམས་ཅད་ཀྱི་སྤྱི་དཔོན་ནམ། ཐམས་ཅད་ཀྱི་ལྷའམ། ཇོ་བོ་
ལྟ་བུ་ཡིན་པས་ན་སྤྱི་ལྷ་ཞེས་བྱ་བ། སྔོན་རྗེ་རང་བྱུང་རྡོ་རྗེ་མཚུར་ཕུའི་དབེན་
གནས་བདེ་ཆེན་ན་བཞུགས་པའི་དུས་དགེ་བསྙེན་གྱི་སྡོམ་པ་ཞུས་ཤིང་། ཕྱིན་
627



ཆད་ཡོན་བདག་བྱེད་ཅིང་ཅི་གསུང་སྒྲུབ་ཅེས་དམ་བཅས། གནས་དེར་་་་
ཕེབས་ནས་བཞུགས་པའི་ཞུ་བ་ཕུལ་བཞིན་རིམ་པར་ཕེབས་ནས་ཞབས་ཀྱིས་
བཅགས། མ་འོངས་སྤྲུལ་སྐུ་འབྱོན་པའི་ཞིང་དུ་བྱིན་གྱིས་བརླབས་པའི་རྒྱ་
གར་གྱི་གནས་ཆེན་རྣམས་ཀྱི་ཡལ་ག་མཁའ་འགྲོ་མའི་སྦས་ལུང་། གདུལ་བྱ་
དག་པའི་སྣང་བ་འབའ་ཞིག་གི་སྤྱོད་ཡུལ་དུ་གྱུར་པའི་གནས་མཆོག་ཁྱད་པར་
ཅན་སྤྱི་ནང་བྱ་བར། ཡབ་གྲུབ་པ་ཐོབ་པའི་སྐྱེས་བུ་ཆེན་པོ་རུས་ཆེན་ལྡོང་ལ་
ནང་ཚན་དཔའ་ཡ་སྟེ། གྲགས་པ་དཔལ་གྲུབ་བྱ་བ་དང་། ཡུམ་ཡེ་ཤེས་ཀྱི་
མཁའ་འགྲོ་མའི་སྤྲུལ་པ་ཇོ་དར་བཟའ་ལྷ་མོ་སྐྱིད་གཉིས་ཀྱི་སྲས་སུ། ཤིང་ཕོ་
ཁྱིའི་ལོ་ཧོར་ཟླ་དང་པོའི་ཚེས་བཅོ་ལྔའི་སྔ་དྲོར་ནམ་མཁའ་ལ་ཁ་དོག་ལྔའི་་
འཇའ་ཚོན་ གྱི་ རེ་ཁཱ་ དང་། མེ་ ཏོག་ གི་ ཆར་ དང༌། འབྲུག་ གི་ སྒྲ་དང་།
གཞན་ཡང་ངོ་མཚར་བའི་ལྟས་དུ་མ་དང་བཅས་སྐུ་འཁྲུངས། དེ་མ་ཐག་ཞལ་
ནས་ཨ་ལ་ལ་གསུངས་ཤིང་བཞད། སྐུ་ལ་མེ་ཏོག་གི་རྣམ་པ་མང་པོ་དང་དབུ་
ལྟག་ཏུ་རྡོ་རྗེ་འཆང་གི་སྐུ། ཐུགས་ཀར་རྩ་རིས་ཀྱི་ཨ་ཡིག་གསང་གནས་སུ་
ཆོས་འབྱུང་དང་འཁོར་ལོ། ཞབས་ལ་འཁོར་ལོ་སྟེ་སྐུ་ལ་རང་བྱོན་དྲུག་གསལ་
པོར་མངོན་ལ། གསང་ཆབ་འོ་མར་འབབས་ ཤིང་དྲི་བཟང་གི་ངད་ཀྱིས་་
ཐམས་ཅད་ཁྱབ། ཞག་བདུན་ན་གསུང་མང་དུ་བྱོན་པ་ན་ཡབ་ཀྱིས་སྔགས་
མང་དུ་གསུང་བར་གོ། ཡུམ་གྱིས་དབྱངས་ཡིག་གསུང་བར་གོ ། གཞན་
རྣམས་ཀྱིས་མ་ཎི་གསུང་བར་གོ། ཡབ་ཡུམ་ཀྱིས་གསང་བར་དམ་བཅས་ཀྱང་།
ཉིད་ཀྱི་ཐུགས་རྗེའི་རང་འོད་མཁའ་ལ་ཉི་མ་ཤར་བ་ལྟ་བུའི་སྒྲོགས་མཁན་མེད་
ཀྱང་སྤྱི་ནང་དུ་བྱ་བྲལ་ཕོ་མོ་གཉིས་ལས་ཆོས་ཀྱི་རྗེ་སྐུ་འཁྲུངས་འདུག་ཟེར་ནས་
གྲགས་པའི་དབྱར་རྔས་ཕྱོགས་ཀུན་ཁྱབ་པར་གྱུར་ནས། ཕྱོགས་ཕྱོགས་ཀྱི་ལྷ་
དཔོན་མི་དཔོན་གྱིས་གཙོས་ཐམས་ཅད་རང་བབས་ཀྱིས་འདུས་ཤིང་གསང་
བར་རྔོ་མ་ཐོགས་ཏེ། སྙེ་བོང་ར་སྟེང་གི་གདན་ས་པ་ཆོས་དཔལ་འབྱོར་གྱིས་
628



ཐོས་ནས་མཇལ་དུ་འགྲོ་བསམ་པ་ན་རྨི་ལམ་དུ་ཡུམ་གྱི་པང་ན་བཞུགས་འདུག་
པ་ལ་དབུ་ཞྭ་སོགས་ཕུལ་བ་རྨིས་པ། བླ་མ་བགྲེས་པོ་ལ་རྗོད་ནས་ཁ་སྐད་འདི་
འདྲ་ལགས་པར་ཅི་བྱར་འོས་ཞུས་པས། ངའི་རྨི་ལམ་ན་སྤྱི་ལྷའི་ལ་ཁར་ཉི་ཟླ་
གཉིས་ཤར་བ་མལ་གཅིག་ཏུ་འདུས་སོང་བ་རྨིས་པས། ཐེ་ཚོམ་མི་དགོས་དུང་
གོང་མའི་དབུ་ཞྭ་ན་བཟའ་ཕྱགས་ལྷམ་རྣམས་ཁྱེར་ལ་སོང་གསུངས་ཏེ། ཕྱིན་
པས་སྐུ་འཁྲུངས་ནས་ཞག་བཅོ་ལྔ་སོང་བའི་ཐོག་ཏུ་སླེབ། ཁོང་གཟིགས་པས་
བཞད་ཅིང་དགྱེས་པར་མཛད། རྗེ་གོང་མའི་དབུ་ཞྭ་སོགས་དང་དྲུང་རྟོགས་
ལྡན་པའི་ན་བཟའ་དབུ་ཞྭ་རྣམས་ཕུལ་བས། རྗེ་གོང་མའི་རྣམས་ཕྱག་གིས་
བཞེས་ཏེ། གཞན་མ་བཞེས། ཁྱེད་ཐམས་ཅད་མཁྱེན་པ་མཐོང་བ་དོན་ལྡན་
ཡིན་ན་ང་ལ་བྱིན་རླབས་མཛད་དགོས་ཞུས་པས་ཕྱག་གཉིས་ཀ་སྤྱི་བོར་བཀོད་དེ་
བྱིན་རླབས་ཡང་ཡང་མཛད་པས་ཐེ་ཚོམ་ཆོད། ཟླ་ངོ་གཉིས་བཞེས་པ་ན་རྗོད་
པའི་ལྷ་སྡེ་མི་སྡེ་ཐམས་ཅད་ཀྱིས་ཨ་རིག་ཐང་དུ་གདན་དྲངས། དྲུང་གོང་མའི་
ཆོས་ཁྲི་ལ་བཞུགས་ནས་ཁྲོམ་ཆེན་པོ་ལ་ཞལ་བསྟན་ཚེ། ཕྱག་རྟེན་རྣམས་ཕྱག་
གིས་རིམ་པར་བཞེས། བྱིན་རླབས་གནང་ནས་ཁྲོམ་རྣམས་ལ་དལ་བུས་་་་་
གཟིགས་ཏེ་ཕྱག་གཡས་ཀྱིས་ཞལ་དཀྱིལ་ལན་གསུམ་དལ་གྱིས་ཕྱིས་ནས་མཉམ་
བཞག་དང་ལྟ་སྟངས་མཛད་དེ། སྐུ་གཟི་བརྗིད་དང་ལྡན་པར་བཞུགས་པས།
དེར་འདུས་པ་ཐམས་ཅད་མི་ཕྱེད་པའི་དད་པ་ཐོབ་ནས། མངོན་མཐོ་དང་
ངེས་ལེགས་ཀྱི་ལམ་ལ་བཀོད་དོ། །
དེ་ནས་ཟླ་ངོ་གསུམ་བཞེས་ཚེ་རྔོད་ཀྱི་བེར་བསྣོལ་དུ། བཞེར་བྱས་སྐུ་
མདུན་དུ་ཅོལ་ཚིག་ཞུས་ཏེ། མི་རྣམས་ཁྱེད་ཀརྨ་པ་མིན་པ་འདྲ། རྗེ་གོང་མ་
རྣམས་ཀྱིས་ཟླ་བ་འདི་ལ་གསུང་འདི་བྱོན་པ་སོགས་འདུག གྲུབ་རྟགས་མང་དུ་
བསྟན་འདུག་པ། ཉིད་མཐོང་བ་དོན་ལྡན་གྱི་སྐུའི་སྐྱེ་བ་ཡིན་ན་ཡིད་ཆེས་ཀྱི་
རྟགས་དང་གསུང་ཞིག་འབྱོན་པར་ཞུས་པས། ང་ནི་ཀརྨའི་མིང་ཅན་སྟེ། །
629



ང་ལྟའི་གང་ཟག་དཀོན་པ་ཡིན། །ང་དང་འབྲེལ་པ་གང་ཡོད་པ། །ང་ཡིས་
མི་བསླུའི་སྨོན་ལམ་ཡོད། །བཅུ་གསུམ་ཟླ་བ་མ་རྫོགས་པར། །ཚིག་འདི་
གསང་ཆེན་རྒྱ་དང་ལྡན། །དེ་ནས་ཁོ་བོ་རྩོད་བྲལ་བའི། །རྟགས་རྣམས་རིམ་
གྱིས་གསལ་བར་འགྱུར། །ཞེས་གསུངས། དེ་ནས་ སྟེ་བོས་གདན་དྲངས་
ནས། ད་ར་སྟེང་དུ་བཞུགས་པའི་ཚེ། ཀརྨ་སི་ ཏུ་པའི་ཞུ་ཡིག་ ལྕགས་མོ་
དབོན་པོ། གསེར་བྱ་བྲལ་བསོད་ཡེ་སོགས་ཀྱིས་ཕུལ་ནས། ཞུ་ཡིག་ཕྱག་
གིས་ བཞེས་ ནས་ ཡིག་ ཕྲེང་ ལ་ རིམ་ པར་ གཟིགས་ ནས་ གསུང་ ཚུལ་ མཛད།
དཔལ་ལྡན་རྡོ་རྗེ་གསུངས་ནས་ལྕགས་མོའི་པང་པར་བྱོན། བྱ་བྲལ་གྱི་ལག་པ་
ལ་འཇུས་ནས་མཉེས་པའི་རྣམ་འགྱུར་དུ་མ་མཛད། གཞན་ཡང་སྔར་གྱི་སློབ་
མ་ སྙིང་ པ་ ཕལ་ ཆེར་ འགའི་ མིང་ གསུངས་ ཤིང་ ངོས་ བཟུང༌ མཛད་ པས།
ཐམས་ཅད་སྔོན་གྱི་དུས་དྲན་པས་ཡིད་མོས་གུས་ཀྱི་གདུང༌ཤུགས་དྲག་པོས།
དད་པའི་ཡུས་ཀྱིས་ངུས་ཤིང་བརྒྱལ་བར་གྱུར་ཏོ། །
ཟླ་ངོ་ལྔ་བཞེས་པ་སྟེ་བོའི་ག་གོར་ཁར་བཞུགས་པའི་དུས། སྐུ་མདུན་
དེར་ཁ་ ཅིག་ཐོ་ཅོ་འདྲ་བྱས་པས། ཞལ་ནས། ཨ་ཧོ་བདེ་སྟོང་སྒྱུ་མའི་་་
རྩལ། །སྣ་ཚོགས་ཡེ་ཤེས་རོལ་པ་ལ། །བྱིས་པ་རྣམས་ཀྱིས་བདེན་པར་་་་་
མཐོང་། །ང་ནི་སྐྱེ་འགག་གནས་དང་བྲལ། །ཞེས་གསུངས། དེ་ནས་ཟླ་བ་
དགུ་བཞེས་པ་ན། གོའི་ཤི་རིན་པོ་ཆེས་མཇལ་བར། སྐུ་གཟི་བརྗིད་ཀྱི་་
དཔལ་འབར་ཞིང་། རབ་ཏུ་མཉེས་པར་མཛད་ཅིང་བྱིན་རླབས་གནང་བ་
དང༌། ཕྱག་རྟེན་རྣམས་ཕྱག་ཏུ་རིམ་པར་བཞེས། སྒར་དུ་ང་ངོས་བཟུང་
མཛད། རྗེ་གོང་མའི་དབུ་ཞྭ་ཕུལ་བ་མནབས་ཤིང་། རྡོ་རྗེ་དྲིལ་བུ་ཕྱག་གིས་
བསྣམས་ནས། པད་ཀོར་དྲིལ་སྟབས་མཛད། ཐུགས་དམ་མགོན་སྐུ་ངོས་
འཛིན་ཡང་གནང་བ་སོགས་ངོ་མཚར་བསམ་གྱིས་མི་ཁྱབ་པར་དགོངས་ཏེ་རང་
བྱུང་ཀུན་མཁྱེན་ཆོས་ཀྱི་རྒྱལ་པོར་མཚན་གསོལ། སྐར་ཆེན་འཛམ་གླིང་རྒྱན་
630



ཆེན་པོར་སེང་གེའི་ཁྲིར་བཞུགས། ཟླ་ངོ་བཅུ་གཅིག་བཞེས་པ་ན། ནགས་
ཕུ་བས་སྤྱན་དྲངས་ནགས་མདར་ཁྲོམ་ཚོགས་ལ་ཨཱ་ལི་ཀཱ་ལི་གསུངས། ཕག་ལོ་
སར་ནས་མདོ་ཆེན་དུ་བཞུགས་པ་ན་ང་རྡོ་རྗེ་འཆང་ཡིན་གསུངས། གཅིག་
གིས་བསྔོ་ཡིག་ཕུལ་བས་དགའ་ལྡན་དུ་སྐྱེ་བར་གྱུར་ཅིག་གསུངས། ཡང་་་
གཞན་གྱིས་ཅོ་འདྲི་ཞུས་པ་ན། ཐེ་ཚོམ་མི་དགོས་བཀའ་བརྒྱུད་བླ་མ་རྣམས་ཀྱི་
ཞལ་ལ་ལྟོས། མཁའ་འགྲོ་ཆོས་སྐྱོང་གིས་འཕྲིན་ལས་བསྒྲུབ་ཅིང་ཡོད། ས་
ར་ཧ་བིརླ་པ་ཀུ་ཀུ་རི་པ་གསུམ་ནམ་མཁར་བཞུགས། འདི་གསུམ་གྱི་རྣམ་ཐར་
འཛིན་མི་ང་ཡིན་གསུངས་ནས་ཕྱག་མཛུབ་ནམ་མཁར་གཏད། ཡུམ་གྱིས་
ཀྱང་དེ་རྣམས་ཀྱི་ཞལ་ མཇལ། མདོ་ཆེན་ ཕུ་ན་གཅོད་ལ་འབྱོན་གསུངས།
གཅོད་ཇི་ལྟར་བྱེད་ཞུས་པས་སེམས་ཉིད་རྩད་ནས་གཅོད་པ་ཡིན་གསུངས་རྩེད་
ནས་ཇི་ལྟར་གཅོད་ཞུས་པས་སྒོམ་གྱིས་གསུངས། མི་ཤེས་ཞུས་པས་ནམ་་་
མཁར་ཕྱག་མཛུབ་གཏད་དེ་མཐའ་དབུས་མེད་པ་ཞིག་ཡིན་གསུངས། ཡང་
མདོ་ཆེན་གྱི་བླ་ཡེ་ན་ཡུམ་སྲས་བཞུགས་དུས། མི་ལ་རས་པས་མགུར་མ་འཐེན་
ཞིང་ཡོད་ཨེ་མཐོང་གསུངས། ལོང་པོར་སྤྱན་དྲངས། ཐམས་ཅད་མི་ཕྱེད་
པའི་དད་པ་ཐོབ། བྱི་བའི་ལོ་ལ་སྦུག་ངོ་བོར་བཞུགས་པའི་དུས། རྟ་མགྲིན་
མཚོན་ཆ་འཁོར་ལོར་སྤྲུལ་པ་ཡུམ་གྱིས་གཟིགས། འདི་འདྲ་མཛད་ པ་ ་་་
ལགས་ཞུས་པས། བགེགས་བཏུལ་བ་ཡིན། སུ་ལའང་མ་བཤད་གསུངས།
ཚེས་བཅུའི་དུས་ཤིག་ང་ཀརྨ་པ་ནི་འགྲོ་བ་འདྲེན་གསུངས་ནས་གར་མཛད་དེ།
དེ་མ་ཐག་སྐུ་ལུས་མི་སྣང་བར་མཛད་དེ་ཡང་ལམ་གྱིས་བྱོན། ཡུམ་སྲས་བླ་ཡེ་
ན་བཞུགས་དུས་ཡུམ་ལ་ཕྱག་འཚོལ། རྡོ་རྗེ་འཆང་དང་མི་ལ་སེང་གེ་ལ་ཆིབས་
པ་ནམ་མཁའ་ལ་ཡོད་གསུངས། དྲུང་ནས་ཀྱང་ཕྱག་དང་མགུར་གྱི་ལད་མོ་
མཛད། འཁྲུལ་འཁོར་མཛད་ཅིང་ཡུམ་ལ་ངས་ཁྱོད་ཀྱི་ལྟོ་བར་འདི་ལྟར་བྱས་
པས་ཁྱོད་ཀྱི་ཧུབ་བོ་བ་ཡིན་གསུངས། ཡིག་དྲུག་དང་ཨཱ་ལི་ཀཱ་ལི་གསུང་ཞིང་
631



ཁྱོད་ཀྱི་ཁོང་ནས་འདི་སྨྲས་པ་ཐོས་སམ་གསུངས། དཔལ་ལྡན་རྡོ་རྗེ་དང་བྱ་
བྲལ་གཉིས་ལ་འདི་བཞིན་གྱིས་གསུངས་ནས་འཁྲུལ་འཁོར་གནང་། བླ་མ་
ཡབ་ལ་ལྟོས་དང་། ཤར་ཕྱོགས་ན་སློབ་དཔོན་པདྨ་འབྱུང་གནས་ཀྱི་གཡས་སུ་
མི་ལ་རས་ པ་ གཡོན་ན་ཡེ་ཤེས་མཚོ་རྒྱལ་དང་ གསུམ་ བཞུགས་ པ་ཨེ་མཐོང༌།
ཡང་ཡུད་ཙམ་ན་ཡར་བཞེངས་ནས་ལྷོ་ཕྱོགས་ན་ལྟོས་དང་། ས་ར་ཧ་པས་
མདའ་བསྲང་ཚུལ་མཛད་འདུག་པ་ཨེ་མཐོང་། དེ་བཞིན་ནུབ་ཕྱོགས་ན་མི་ལ་
རས་ཆེན་གྱིས་མགུར་འཐེན་ཞིང་ཡོད། བྱང་ཕྱོགས་ན་ཕ་དམ་པ་བར་ཐུལ་
མན་ནས་བཞུགས་འདུག་འདི་རྣམས་ཁོ་བོ་ཡིན་གསུངས། ཡང་ཙཱ་རི་་་་
མཁའ་འགྲོ་མ་ཐམས་ཅད་ཚོགས་འཁོར་ཞུ་བ་ལ་བྱུང་གསུངས། ཙཱ་རིའི་པ་
རྣམས་མཇལ་དུ་བྱུང་བའི་ཚེ། ཙཱ་རི་ལ་འགྲོ་གསུངས་ཡུམ་གྱིས་ཙཱ་རི་ལ་འགྲོ་
བའི་དགོས་ཆེད་ཇི་ལགས་ཞུས་པས། གང་ཟག་བྱིན་གྱི་རློབ་ནུས་པའི་གནས་
ཡིན། གནས་སྒོ་ཡང་ཕྱེ་རྒྱུ་ཡོད། ཙཱ་རིའི་གདུལ་བྱ་ཁོ་བོས་སྐྱོང་། ཁོ་བོའི་
བར་ཆད་གནས་ཀྱིས་སེལ་གསུངས། ཡང་སློབ་བུ་ཞིག་གིས་མཇལ་མ་ཐག་ཨ་
བླ་གསུངས་ཏེ་ངོས་བཟུང་། དྲུང་མཐོང་བ་དོན་ལྡན་པས་མིང་གནང་བ་ཞིག་
ཡོད་ཞུས་པས་བཀྲ་ཤིས་ཡིན་གསུངས། གསའ་ཕུ་ གང་ན་ཡོད་ཞུས་པས།
ཡ་ཀི་གསའ་ཕུ་ཡིན་གསུངས་ཕྱག་མཛུབ་གཏད། ཕ་རི་ཤམ་པོའི་རི་ཡིན་་་
གསུངས། དེར་སྤྲིན་གྱི་སྟེང་ན་བེར་ཅན་གཟིགས། གསའ་ཕུ་ན་ཁོ་བོའི་
མཆོད་རྟེན་ཡོད་པས་མགྱོགས་པར་རྟ་རྒྱུག་ནས་འགྲོ་གསུངས། དེར་ཕེབས་
ཙ་ན་དྲུང་གོང་མའི་གཟིམ་གུར་བཤམས་ཡོད་པའི་ནང་དུ་ཕེབས་ནས་ངའི་ཡིན་
གསུངས་ཤིང་། གསོལ་ལྕོག་སྟེང་འོག་ཅན་རྒྱུས་མེད་ཀྱིས་མི་ཤེས་པ་ཞིག་ཡོད་
པ་དྲུང་དུ་བཞག་པ་ན། སྟེང་མ་དེ་ཡར་ཁྱོག་གསུངས། ཐང་སྐུ་མ་ཎི་མའི་
གོང་ཤམ་ཅན་ཞིག་ལ་གཟིགས་ནས། མཐོང་བ་དོན་ལྡན་དང་འོད་དཔག་
མེད་དང་སྤྱན་རས་གཟིགས་རྣམས་ང་ཡིན། འདི་སྒྲོལ་མ་འདི་ཕྱག་དྲུག་པར་
632



འདུག་གསུངས་ཤིང་ལྗགས་ཀློག་མ་ཕུལ་བའི་སྐབས་ཡིན་རུང་། མ་ཎི་རྣམས་
ལ་ཕྱག་མཛུབ་བཙུགས་ཏེ་དབྱངས་སྙན་པོས་རིམ་པར་གསུངས། དེ་ནས་
སྟག་རྩེར་ཕེབས་ནས། ཤཱཀྱ་ཐུབ་པ་དང་། རང་བྱུང་བའི་སྐུ་ངོས་བཟུང་།
དེར་དགེ་འདུན་པ་དང་སྐྱེ་བོ་ཁྲི་ཕྲག་ཙམ་འདུས་པ་ལ་ཞལ་བསྟན། མ་ཎི་
པད་དབྱངས་གསུངས་ནས་ཐམས་ ཅད་དད་ཅིང་དང་བ་འདྲེན་པར་མཛད།
དེར་ཇོ་བཟང་བསམ་གཏན་མཇལ་བའི་དུས་སུ། དྲུང་ནས་རྡོ་རྗེ་རྣལ་འབྱོར་
མར་ ཞལ་ གཟིགས། སླར་གསའ་ཕུར་ཕེབས་ནས། དཔོན་མ་ཎི་ སྒྲོངས།
ཁོ་བོ་སྤྱན་རས་གཟིགས་ཡིན། འཁོར་བ་འདྲེན་ཨོ་མ་ཎི་པདྨེ་ཧཱུྃ་གསུངས་ནས་
དབྱངས་མཛད། ཡང་བཞེངས་ནས་ཁོ་བོ་མར་པ་ལོ་ཙཱ་ཡིན་གསུངས། དེ་
ཉིད་དུ་བཞུགས་ཁྲིའི་སྟེང་དུ་ནེའུ་ལེ་བཟུང་མི་འདི་སུ་ཡིན་གསུངས། ངེད་
ཚོས་མི་ཤེས་ཞུས་པས། རྣམ་ཐོས་སྲས་ཡིན་གསུངས། རྒྱལ་པོ་ཨ་ཉག་ལ་
མིང་ནས་བོས་ཏེ་ཕྱག་ནས་མང་དུ་གནང་བས་ཡིད་ཆེས། རྣམ་ཐོས་རི་བོར་སྒོ་
རྣམས་ཕྱེ་གསུངས་ནས་མཛོད་ནག་སོགས་ལ་གཟིགས་རྟོག་མཛད། སྔོན་འདི་
ལྟར་ཡིན་གྱི་གསུང་མོལ་མཛད་ཅིང་། དྲུང་གོང་མའི་ཐུགས་དམ་ཐང་སྐུ་རྟ་
མགྲིན་ནག་པོ་གུ་རུ་ཞི་དྲག་སོགས་ངོས་བཟུང༌། སྤྱིར་ཐུགས་རྗེ་ཆེན་པོ་དང་
རྗེ་མར་མི་གཉིས་རྣམས་ཀྱང་གཟིགས་ཤིང་དེ་གསུམ་ཉིད་ཡིན་པར་ཞལ་གྱིས་
བཞེས། རྒན་མོ་བློ་བདེའི་བརྒྱུད་རྣམས་ཇ་འདྲེན་ལ་བྱུང་ཚེ་ཡོན་བདག་ལྷུན་
གྲུབ་དང་རྒན་གོག་གཉིས་ལ་མིང་ནས་བོས་ཡར་ཤོག་གསུངས་ནས་གསོལ་རས་
གནང་བས་ཤིན་ཏུ་དད་པ་ཐོབ། དེར་མར་མེའི་སྣུམ་ཟད་པ་ལ་ཆུ་ཏིང་ཕོར་
གང་ ཕྱག་ གིས་ བླུགས་ པས་ སྔོན་ པས་ ཆེས་ གསལ་ ཞིང༌ ཡུན་ རིང་ བར་ ཐུབ།
སྒར་པ་དབུས་ན་ཡོད་པ་རྣམས་ཉང་ཁ་ནས་ཡོང་རྩིས་བྱེད་པ་ལ་དེ་ནས་མི་འོང་།
དྭགས་པོ་ནས་འོང་གསུངས་ཏེ་སྒར་དཔོན་རྣམས་པ་ཡོར་མཇལ། དེ་རྣམས་
སུའང་ཡི་དམ་ཆོས་སྐྱོང་གི་གཟིགས་སྣང་ཤིན་ཏུ་མང་ཞིང་དེ་དག་ཉིད་ལ་ཐིམ་
633



པ་དང་ཐང་སྐུ་ལ་ཐིམ་པ་སོགས་མང་དུ་གསུངས། དེ་ནས་དགུང་ལོ་བཞི་
བཞེས་ནས་པ་ཡོར་བཞུགས་དུས། སློབ་དཔོན་པདྨ་རྟ་མགྲིན་སོགས་ལན་
མང་ཞལ་གཟིགས། ལན་ཞིག་ཆོ་འཕྲུལ་ཆེན་པོ་བྱུང་བ་ལ་སློབ་དཔོན་པདྨ་
དང༌། རྟ་མགྲིན་ནག་པོ། བེར་ནག་ཅན་རྣམས་ཀྱིས་བར་ཆད་བསལ་བ་
ཡིན་གསུངས། བེར་ནག་ཅན་ཞལ་གཟིགས་ནས་རྩེ་བླ་སྒང་དུ་ཐལ་གསུངས།
ཡང་རྟ་མགྲིན་སྔོན་པོ་དང་། རྟ་མགྲིན་ལྷ་ལྔ་འཁོར་པུ་ཤུད་ཀྱི་མགོ་ཅན་དང་
བཅས་ཞལ་གཟིགས། ལྷ་ཚོགས་རྣམས་ཐུགས་དམ་ཐང་སྐུ་ལ་ཐིམ་ཡོང་་་
གསུངས། ཙཱ་རིར་བྱོན་དུས་བཀྲ་ཤིས་ལྗོངས་སུ་ཐོག་མར་གཟིམས་ཁང་དུ་
ཕེབས་གྲབས་བྱས་ཀྱང་། འདི་ལ་འགྲོ་གསུངས་ནས་དུང་གོང་མའི་བཞུགས་
ཁྲིར་བྱོན་ཏེ། འདི་རང་གི་ཁྲི་ཡིན་གསུངས། ཉིན་གཅིག་ཆུ་རོང་ལམ་་་
བགྲོད་ དཀའ་ བ་ ཞིག་ ལ་ མགྱོགས་ པར་ བཞུད་ པའི་ ཞབས་ ཕྱིར་ རྒྱུག་ པ་ ན།
དེར་གནས་ཀྱི་སྒོ་ཕྱེ་བ་ནི་རྟ་མགྲིན་རང་བྱོན་སྐུ་མདོག་ཞལ་ཕྱག་ཐ་དད་པ་རྟ་
མགོ་གཉིས་པ་དང་གསུམ་པ་སོགས་ཆེས་མང་བ་རྟ་མགྲིན་གླིང་གི་སྒོ་ཕྱེ། རྟ་
མགྲིན་རིགས་བསྡུས་ཀྱི་ལྷ་ཚོགས་ཐམས་ཅད་ནམ་མཁའི་ཁམས་གང་བར་ཞལ་
གཟིགས་ནས་རྟ་མགྲིན་གྱི་ཕོ་བྲང་དུ་ཕྱིན། ཐམས་ཅད་ཀྱིས་སྔགས་ ཐོན་
གསུངས་ནས། སྔགས་གསུངས། ཚོགས་འཁོར་སོགས་མཛད། སྔར་རྗེ་
གོང་མས་རྟ་མགྲིན་རིགས་ཐམས་ཅད་པའི་སྒྲུབ་ཐབས་མཛད་པའི་རྟེན་འབྲེལ་
དུ་འདུག བྱིན་ལེགས་སུ་མཁའ་འགྲོས་བདུད་རྩི་དྲངས་ཤིང་གནས་སྒོ་དུ་མ་
ཕྱེས་ཡོད་པར་ལུང་བསྟན། རྩི་མ་ལ་ཁར་ཆིབས་ཐོག་ཏུ་གཟིམས་ཡུར་བ་ན་
འཕྲང་ངན་པས་ཆིབས་འདྲེད་མཆི་ཞུས་པས་གཟིམས་ སད་ནས་སློབ་དཔོན་
པདྨ་གར་ཡོད་གསུངས། མི་ཤེས་འཕྲང་ངན་འདི་འདྲར་ཐུགས་སྒྲིམ་ཞུས་
པས་སློབ་དཔོན་པདྨ་ང་ཡིན་པས་ཆོག འཕྲང་ངན་ཡང་སྐྱོན་མི་འོང་གསུངས།
ཟླ་གཅིག་ཚུན་ལ་འབུལ་བ་སོགས་འདི་འདྲ་འོང་གསུངས་པ་ཐམས་ཅད་ཐོག་ཏུ་
634



བབས། རྐྱེན་དགོན་སར་གྱི་གཟིམས་ཁང་གཟིགས་མ་ཐག་དྲུང་ རང་བྱུང་
བའི་གཟིམས་ཁང་ཡིན་གསུངས། ཙཱ་རི་རྙིང་མའི་ཕྱག་ཆེན་པ་ཞིག་གིས་དྲུང་
གི་སྐུ་ལན་གཉིས་སུ་ཡལ་ཞིང་ཡང་གསལ་ལམ་ལམ་བྱོན་པས་ལུས་ལ་རྟག་འཛིན་
མ་ཆེ་གསུངས་པར་འདུག་བསམ་ནས་ ཉམས་རྟོགས་བཟང་པོ་སྐྱེས། འདི་
དག་ཏུ་གནས་བཟང་བའི་རྟེན་འབྲེལ་གྱིས་རྟ་མགྲིན་ཉིད་ལ་ཐིམ་པ་སོགས་་
གཟིགས་སྣང་མཐའ་ ཡས་ ཤིང་། ཞིང་སྐྱོང་སྤྱན་སྔར་བྱུང་བ་བླ་མ་ བསམ་
གཏན་ལ་བསྟན་པས་ཁོང་གིས་ཀྱང་མཐོང་། མི་ནག་པོ་རྭ་ཅོ་ཅན་ཞིག་བྱུང་
གསུངས་ནས་རྟ་མགྲིན་གྱི་སྐུར་བཞེངས་ཏེ་དྲག་སྔགས་ཀྱིས་ཚར་བཅད། བློ་
གྲོས་བཟང་པོ་ལ་སྔོན་གནས་འདི་འདྲར་ངས་གར་དང་ཕྱག་རྒྱུ་བསླབས་པ་དེ་
གྱིས་དང་གསུངས། སྔོན་རྗེ་གོང་མས་གོའི་ཤི་རིན་པོ་ཆེ་ལ་བསྟན་པ་གཏད་
པའི་རྟེན་འབྲེལ་གྱིས་ཁྱོད་ཀྱིས་ཆོས་ལུང་ཕུལ་ཞིག་གསུངས། སྔོན་དུ་ཚེ་་་
དཔག་མེད་དང་ཡིག་དྲུག་དགོས་གསུངས་ཏེ་དགུང་ལོ་ལྔ་པ་ས་སྟག་གི་ལོ་ཟླ་བ་
གསུམ་པའི་ཡར་ཚེས་རྒྱལ་ཕུར་གྱི་འགྲུབ་སྦྱོར་ཡོད་པའི་ཉིན་ཚེ་དཔག་མེད་ཕྱི་
ནང་གསང་གསུམ་གྱི་དབང་དང་གཏོར་མའི་བྱིན་རླབས། ཡིག་དྲུག ཡི་
གེའི་ཕྱི་མོ་རྒྱ་བོད་ཀྱི་དབྱངས་གསལ་རྣམས་ཕུལ་བས། རྡོར་དྲིལ་བུམ་པ་་
སོགས་འཛིན་ལུགས་དབང་གི་རྣམ་གཞག་དཔག་དཀའ་བ་མང་དུ་གསུངས།།
རི་མི་དགོན་བྱ་བ་དེ་རྗེ་དྭགས་པོ་རིན་པོ་ཆེས་ལུང་བསྟན་མཛད་པའི་སྐུ་འབུམ་
རྗེ་དེ་ཉིད་ཀྱི་ཚེམས་རིང་བསྲེལ་གྱི་སྙིང་པོ་ཅན་བཞུགས་པའི་གནས་སུ་ཕེབས་
ནས། ཟླ་བ་བཞི་པའི་ཚེས་གཅིག་ནས་བརྩམས་ཏེ་བདེ་མཆོག་ལྷ་བཅུ་གསུམ་
པ་ཕུལ་བའི་ཚེ། རིན་པོ་ཆེའི་མེ་ཏོག་གི་ཕྲེང་བ་ཤིན་ཏུ་ལྕི་བ་ཞིག་ཕྱག་ཏུ་ཕུལ་
ཡོད་པ་དཀྱིལ་འཁོར་དང་དྲུང་བཞུགས་པའི་བར་ཐག་རིང་བར་ཡོད་ཀྱང་དེ་
ཉིད་ནས་དོར་བ་གཙོ་བོའི་ཚོམ་བུའི་སྟེང་དུ་དལ་བུས་བཞག་པ་ལྟར་གྱུར་ཏེ་
ཚོམ་བུ་ལ་ཅུང་ཟད་ཀྱང་མ་གནོད་པའི་ངོ་མཚར་བསྟན། མ་ཧཱ་མཱ་ཡའི་དབང་
635



ཕུལ་ཚེ་དེ་ཉིད་གཟིགས་ཏེ་དེའི་བཞུགས་སྟངས་མཛད་ནས་ཁྱེད་ཚོ་ལ་འདི་མི་
སྟོན་ གསུངས། རྗེས་གནང་ ཞིག་ གི་ ཚེ་ གར་ ཞིག་ མཛད་ དགོས་ཞུས་ པས།
བཞེངས་ནས་སྟངས་སྟབས་དང་པད་ཀོར་ཞིག་མཛད། སྔར་ངས་ཁང་དམར།
ཟུར་མང་། ཀརྨ་རྣམས་སུ་བྱས་པ་དེ་ཡིན། དེ་དུས་ངེད་ཆེན་པོ་ཡིན། ད་
ངེད་ཆུང་ངུ་རེད་ཟིན་པས་མི་ཤེས་པར་གདའོ་གསུངས། དེར་ཐན་པ་ཆེན་པོ་
བྱུང་བས་ཆར་འབེབས་པར་ཞུས་པས། དཀོན་མཆོག་གསུམ་གྱི་བདེན་སྟོབས་
ཀྱིས་ད་ལྟ་ཉིད་དུ་ཆར་ཕོབས་ཤིག གསུངས་པས་དེ་དགོང་ནས་བཟུང་ཆར་
བབ་སྟེ། བདེན་ཚིག་གྲུབ་པར་སྐྱེ་བོ་ཀུན་ཡང་ཡིད་ཆེས། སྒར་འདེགས་
དུས་ཆར་ཆེ་ཡང་དེ་རིང་བ་ཡོར་མ་སླེབས་པར་མི་འབབས་པར་བྱེད་གསུངས་
པས་དེ་བཞིན་དུ་བྱུང་། ཀར་དབོན་དབུ་སར་འགྲོ་དུས་སི་ཏུ་པ་ལ་ཞལ་ཏ་
ཞིག་ཞུ་ཞུས་པས། ཁོང་ལ་གོ་ཆོད་པར་གྱིས་སྨོས་ཞལ་ཏ་དེ་ཡིན་གསུངས།
སྟག་ལོ་ཟླ་བ་དྲུག་པའི་སྐབས་ན་བྱ་བྲལ་ཟུར་མང་བ་ཞྭ་ཁྲ་ཅན་ ཨག་ཚོམས་
དམར་པོ་ཡོད་པ་དེས་ཀརྨ་པ་མཁྱེན་ཟེར་ནས་འཆི་བདོ་སྨོན་ལམ་བྱེད་གསུངས་
ཤིང་བསྔོ་བ་མཛད། ཕྱིས་ཟླ་བ་བཅུ་པ་ལ་དེའི་བསྔོ་རྟེན་འབུལ་མི་བྱུང་བ་ཇི་
སྐད་གསུངས་པའི་དུས་དེར་ལྷོ་ལམ་ཁྲ་སྒོའི་སར་ཤི་བར་འདུག སྔར་བླ་མ་
ཧོར་གྱི་རྣམ་ཤེས་གཟིགས་པ་དང་བློ་གྲོས་བཟང་པོའི་མ་བདེ་བ་ཅན་དུ་བཀོད་
པ་སོགས་བར་དོའི་དོན་མཛད་པ་ནི་ཆེས་མང༌། ཕྲག་ཡུལ་དུ་བཞུགས་སྐབས།
སྔར་རྗེ་རང་བྱུང་བས་བཏུལ་བའི་ཀླ་ཀློའི་རྒྱལ་བརྒྱུད་སོགས་ཀླ་ཀློ་མང་པོས།
གྲགས་པའི་རྔ་ཆེན་ཐོས་ཤིང་མཇལ་དུ་འོང་ནས་རང་ཡུལ་གྱི་ཡོ་བྱད་མང་དུ་
ཕུལ། ཀརྨ་པ་ཀརྨ་པ་ཟེར་ནས་དད་པ་རང་ཤུགས་ཀྱིས་སྐྱེས་ཏེ་དེ་རྣམས་དགེ་
བར་བཀོད། གཏེར་སྟོན་རཏྣ་གླིང་པས་གཏེར་ནས་བཏོན་པའི་དམ་རྫས་རྗེ་
ཉིད་ཀྱི་ལུང་བསྟན་དང་བཅས་པ་དེར་ཕུལ། ཀོང་བཙུན་དེ་མོའི་ཐང་དུ་ཡོས་
ལོའི་ལོ་གསར་མཛད། ཀོང་བཙུན་དེ་མོས་ཇ་འདྲེན་ཕུལ་ཞིང་སྤྱན་འདྲེན་
636



པར་གཟིགས་ཏེ་ཆིབས་ཁ་བསྐྱོད། སྟག་ཁྲོམ་རི་ཁྲོད་དུ་བཞུགས་ཚེ་ཁོ་བོ་ལ་
སྤྲུལ་པ་སྤྱིར་རྒྱ་བོད་ཀུན་ན་མང་དུ་ཡོད། བྱེ་བྲག་པུ་ཧྲང་དུ་ཤཱཀྱ་བྱ་བ་དང་།
ཤམྦྷ་ལར་རྒྱལ་པོ། ཁ་ཆེ་ཁྲི་བརྟན་དུ་ཉ་པའི་ཚུལ་གྱིས་སེམས་ཅན་གྱི་དོན་
མཛད་པ་སོགས་དཔག་ཏུ་མེད་པ་ཞིག་ཡོད་གསུངས། ལོ་དེའི་ནག་པའི་བཅོ་
ལྔར་དཔལ་དུས་ཀྱི་འཁོར་ལོའི་དབང་ཡོངས་རྫོགས་གསན། ཉི་ཤུ་ལ་མཁའ་
འགྲོ་རྒྱ་མཚོའི་དབང་གསན། སྤྱིར་མདའ་འཕེན་སྟངས་ཀྱིས་ཐབས་ཤེས་ཀྱི་
མདའ་གཞུ་སྟེ་ང་ས་ར་ཧ་དང་གྲུབ་ཐོབ་བརྒྱད་ཅུ་ལས་འདི་དང་འདིའི་བཞུགས་
སྟངས་སོ་གསུངས་ཤིང་ཁོ་བོ་དེ་རྣམས་ཡིན་གསུངས། རྟ་མགྲིན་ནག་པོ་བྱོན་
གསུངས་ནས་རལ་གྲི་འབུལ་ཚུལ་མཛད་པ་དང༌། སྤྱན་རས་གཟིགས་ཞི་ཁྲོའི་
རིགས་མང་པོ་དང༌། ཡཀྵ་མེ་དཔལ་གནོད་སྦྱིན་ལྕགས་རལ་ ཅན་མོན་པ་་
བདུན། བེར་ནག་ ཅན་སྤྲིན་ལས་དབུ་ཐོན་པ། རྟ་མགྲིན་ནག་པོས་ སྡེ་་་
བརྒྱད་ཞབས་ཀྱིས་མནན་པ་དང་། རྟ་མགྲིན་འབྲུག་ལ་ཆིབས་པ་སློབ་དཔོན་
པདྨ་གཙོ་འཁོར་ལྔ་སོགས་འདི་སྐབས་རྣམས་སུའང་ཞལ་གཟིགས་འབྱམས་ཀླས་
ཐུགས་དམ་རྟེན་སྒོམ་བཞི་དྲུང་དུ་གདན་དྲངས་པ་ན་གནྡྷོ་ལའི་སྒོ་ཕྱེ་
གསུངས་ནས་གང་ལགས་ཞུས་པ་འདི་གསུངས་ཏེ་ཕྱེ། དེ་ནས་གྲུབ་ཆེན་་་
པགླིལ་བྱོན་པའི་སྤྱན་རས་གཟིགས་བཅུ་གཅིག་ཞལ་གྱི་སྐུ་གཟིགས་སུ་ཕུལ་ནས་
སུ་ལ་བྱོན་པ་ལགས་ཞུས་པས། ཀརྨ་པ་མིན་པ་འདི་ལྟ་སུ་ལ་འབྱོན་གསུངས།
འདི་འདྲའི་ཞལ་ཏ་མངོན་མཁྱེན་མཛད་པ་ནི་བརྗོད་ཀྱིས་མི་ལངས་ན་རེ་རེ་ནས་
བྲིར་ལངས་པ་ལྟ་ཅི་ཞིག སྙན་ཕུའི་བླ་མ་སངས་རྒྱས་དཔལ་ལ་རྫོགས་ཆེན་གྱི་
ངོ་སྤྲོད་མཛད་དེ། ཕྱག་གཡོན་པས་སིལ་སྙན་གྱི་ལུང་བསྣམས། གཡས་པས་
དེའི་མཐའ་བསྐོར་ཏེ་འདི་ལ་འཁོར་བ་ཟོ་ཁྱུན་གྱི་དཔེ་ཡིན་སོགས། ངོ་སྤྲོད་
རིམ་པར་གནང༌། གཡང་ཁ་སྟེང་དུ་ཉི་ཞུར་ཕྲ་མོར་ཡི་དམ་དཔག་མེད་་་་་
637



གཟིགས། ཀོང་ལུང་རལ་གསུམ་གྱི་ཆར་སོགས་དང་། ཀློ་མོན་དང་བཅས་
འཐབ་རྩོད་དང་སྡིག་ཟས་ཀྱིས་འཚོ་བ་རྣམས་ལ་གང་འདུལ་གྱི་ཆོས་དང༌། མ་
ཎི་དུང་ཕྱུར་གཟུངས་སྔགས་འདོན་པ། རི་རྒྱུ། ཀླུང་རྒྱུ། ལམ་རྒྱ། ཚེ་
ཐར་སྲོག་སྡོམ་སོགས་ལ་བཀོད། ཤ་བཙོན་སྡུག་བསྔལ་གྱིས་ཉེན་པ་རྣམས་
བཏོན། འཁྲུག་རྩོད་རྣམས་བསྡུམས་ཏེ། གནས་སྐབས་དང་མཐར་ཐུག་
གཉིས་ཀར་བདེ་བར་མཛད། མང་ཞིག་དེ་ཉིད་དུ་སྨིན་གྲོལ་ལ་བཀོད་དོ། །
དེ་ནས་འབྲུག་ལོའི་ལོ་གསར་གཡང་ཁ་སྟེང་དུ་མཛད། སྦྲུལ་ལོའི་གསར་
བཞད་རྫོང་གསར་དུ་མཛད་སྐབས། བཀའ་བརྒྱུད་བླ་མ་ཀུན་དང༌། སྤྲིན་
གསེབ་ཏུ་སྐུ་སྟོད་ཐོན་པའི་རྟ་མགྲིན་ནག་པོ་ཡེ་ཤེས་ཀྱི་ཁྱུང་ཁ་དོག་སྣ་ཚོགས་
གཟིགས། ལྷོའི་དབང་ལྷ་འོད་ཕྲོམ་སྦྲུལ་གྱིས་བརྒྱན་པའི་མགོ་ཐོག་ཏུ་རྗེ་ན་
རིམ། མགོའི་གཡས་གཡོན་དུ་སློབ་དཔོན་པདྨ་དང༌། རྟ་མགྲིན་མཇུག་མར་
ཉི་མ་དང་ཟླ་བ། ཟུར་དུ་ཁྱུང་ཐོ་དགེ་བསྙེན་རྣམས་ཀྱིས་འཕྲིན་ལས་སྒྲུབ་པ་
དང༌། རྟ་མགྲིན་དང་ ཡག་མེ་དཔལ་ སོགས་ཀྱིས་འབྱུང་པོ་ གཟིར་བ་དང༌།
ཡང་དཔལ་དུས་མཁྱེན་དང་། ཐུབ་ཆེན་ཤཱཀྱའི་རྒྱལ་པོ་དང་། རྡོ་རྗེ་རྣལ་
འབྱོར་མ་ཞལ་གཉིས་མ། དཔལ་མགོན་པོ་བེར་ཅན་རྣམས་ཞལ་གཟིགས།
སྐབས་ཤིག་རང་བྱུང་པདྨ་ཆུ་ཟླ་བཞིན་སོགས་ཤོ་ལོ་ཀ་གཅིག་ཐོལ་གྱིས་གསུངས་
པའི་དོན་ཡང་རྒྱ་ཆེར་བཀྲོལ་བ་བཅས་གནང་། ཡང་དགེས་པ་རྡོ་རྗེ་སོགས་ཡི་
དམ་ཁྲོ་ཆགས་ཞི་བའི་ལྷ་འབྱམས་སུ་ཀླས་པ་དང་། ཁྱད་པར་སྒྲོལ་མ་གཟིགས་
ནས། ཁྱོད་ནི་བདུད་རྩི་དམ་པ་སྟེ་ཞེས་སོགས་ཀྱིས་བསྟོད་པ་དང་། མི་ལའི་
དབུ་ཐོག་ཏུ་གདུགས་རང་འཁོར་གྱི་ཕྱིར་རྡོ་རྗེའི་གུར་ཕྱི་ནང་སྒྲིབ་གཡོགས་མེད་
པ་ཉི་ཟླས་བརྒྱན་པ་ལཉྩའི་ཡིག་དྲུག་གིས་གཏམས་པ་གཟིགས་ཏེ། བྱར་མེད་
ཆོས་ཀྱི་སྐུ་ལ་ཕྱག་འཚལ་ལོ། །ཞེས་སོགས་ཀྱིས་བསྟོད་པ་དང་། ཡང་བཀའ་
བཞི་པ་རིན་ཆེན་བཟང་པོ་ལ་རས་པ་བཅུས་བསྐོར་བ་གཟིགས། བཀྲ་ཤིས་ཚེ་
638



རིང་མས་བུམ་པ་དང་ཐོད་པ་བདུད་རྩིས་གང་བ་དྲངས། གསེར་ཡིག་ནམ་
མཁའ་གང་བའི་དབུས་སུ་མི་ལ་བཞུགས་པ་སོགས་གཞན་ཡང་གཟིགས་སྣང་
མཐའ་ཡས། ཟླ་བ་དྲུག་པར་གདན་བཏེག་ཏར་ཏི་ནས་དཔལ་འབར་དགོན་
སོགས་ སུ་བྱོན་སྐབས། གསེར་ གྱི་ པདྨ་ལ་ ཕག་མོ་ ལྷ་ ལྔ་ བཞུགས་ པ་ དང་།
ཁྲག་མཚོ་ལས་པདྨ་དམར་པོར་ལྷ་མོ་རང་བྱུང་མ་གཙོ་འཁོར་ཐམས་ཅད་དམར་
མོ་ ཁོ་ ནར་ ཞལ་ གཟིགས། རྒྱལ་ བ་ གཡུང་ དང༌ ཚེ་ བདག་ གཟིགས་ པ་ ན།
སངས་རྒྱས་ཀུན་དངོས་བླ་མ་མཆོག སོགས་ཀྱིས་བསྟོད་ པ་ དང༌། དགུ་་
གཏོར་གྱི་སྐབས་ཤིག་མགོན་པོ་ཞལ་གཟིགས་པ་ན། རྒྱལ་བའི་བཀའ་སྲུང་
མགོན་པོ་ཡང་དག་མཆོག་ཅེས་སོགས་བསྟོད་བསྐུལ་ཀྱང་མཛད། ཡང་པད་
སྡོང་དམར་པོ་འདབ་མ་སྔོན་པོ་ཅན་དུ། ཟླ་དཀྱིལ་ལ་སྒྲོལ་མ་དཀར་ལྗང་སོ་
སོར་བཞུགས། གཡས་གཡོན་དུང་དཀར་གཡས་འཁྱིལ་གཉིས་དང་བཅས་
གཟིགས་ཚེ། སྒྲོལ་མ་དབྱིངས་ཉིད་བདེ་ཆེན་རོལ་པའི་མཆོག ། ཅེས་སོགས་
གསུངས་པར་མཛད། དཔལ་འབར་སྡེ་དགོན་བཅས་ཕུལ་ཏེ། དེར་གཙུག་
ལག་ཁང་གི་ལོགས་བྲིས་ངོ་མཚར་བའི་ཞལ་བཀོད་སོགས་མཛད་ནས། རྗོད་
དུ་ཕེབས། ཨ་རིག་ཐང་སོགས་སུ་གཟིགས་སྣང་ནི་མཐའ་ཡས། ཏང་ལར་
ས་ར་ཧ་གཟིག་ལྤགས་ལ་བཞུགས་པ་གཅིག་གཟིགས་ཏེ། ཡེ་ཤེས་ལྷུན་གྲུབ་
བདེ་ཆེན་རོལ་པའི་དབྱིངས། ། ཞེས་ སོགས་གསུངས། བརྒྱད་གཤོངས་་
འཁོར་ཆེན་དུ་གོའི་ཁྲི་རིན་པོ་ཆེ་ལ། སྡུག་བསྔལ་ཆོས་ཀྱི་དབྱིངས་སུ་དག །
སྟོང་ཉིད་ཡེ་ཤེས་དབྱེར་མེད་ལ། །མ་འགགས་སྣ་ཚོགས་རོལ་པའི་རྩལ། །
རང་བྱུང་ང་ཡི་རྣམ་ཐར་ཡིན། །ཞེས་དོན་གྱི་རྣམ་ཐར་ཡང་གསུངས། རེ་
རྒྱབ་སྒང་དུ་དགུ་གཏོར་དུས་མགོན་པོ་ཞལ་གཟིགས། དེར་གསོལ་དཔོན་
ཚེའི་དུས་བྱེད་པའི་ཚེ། ཞལ་ནས་སྙིང་རེ་རྗེ། སྣང་སྲིད་ཐམས་ཅད་བདེ་
བའི་རང་བཞིན་ཏེ། །ཞེས་སོགས་ཀྱིས་ངོ་སྤྲོད་མཛད། གནས་དེ་ཉིད་དུ།
639



གཏེར་སྟོན་རཏྣ་གླིང་པས་གཏེར་ནས་གདན་དྲངས་པའི་ཚེ་རིལ་དང༌། རྗེ་
ཉིད་ཀྱི་ལུང་བསྟན་ཕུལ་བ་ནི། རྟ་མགྲིན་གྱི་ཤོག་སེར་ལས། ལས་ཅན་ཆོས་
ཀྱི་བདག་པོ་ལྔ། །མཆོག་གི་བུ་ལྔ་བསྟན་པ་ནི། །རྒྱལ་སྲས་དྷརྨ་ཀཱི་རྟི་ཡི། །
ལུང་བསྟན་རྒྱས་པར་གཞན་དུ་བསྟན། གལ་ཏེ་རྟེན་འབྲེལ་མ་འགྲིག་ན། །
དེ་འོག་ཕྱི་མའི་དུས་ཀྱི་ཚེ། །ཁམས་ཀྱི་ཆར་གཏོགས་ནུབ་ཀྱི་ཕྱོགས། །རི་བོ་
མཁའ་ལྡིང་འདྲ་བའི་ཞོལ། །པདྨ་ང་ཡི་རྣམ་སྤྲུལ་ཏེ། །བྱང་སེམས་ཁྱི་ཡི་ལོ་
པ་གཅིག ། རང་བྱུང་མཚོ་སྐྱེས་རྡོ་རྗེ་ཞེས། །ས་ལ་གནས་པའི་བྱང་སེམས་
འབྱུང་། །ངན་ལམ་རྒྱལ་བ་མཆོག་དབྱངས་ཉིད། །སྔོན་གྱི་བག་ཆག་སད་དུ་
འོང་། །གསུང་གི་མཚན་མ་དག་དང་ལྡན། །སྙིང་ཐིག་གསང་འདུས་སྐོར་
བཞི་དང༌། །ཁྱད་པར་རྟ་མགྲིན་གསང་འདུས་བདག །མ་འོངས་ཕྱི་མ་དུས་
མཐའི་བར། །རྒྱ་མཆོའི་མཐའ་ལ་ཐུག་པ་ཡི། །དེ་ཡིས་བསྟན་པ་དར་བར་
བྱེད། །ཆོས་ཟབ་བདུད་ཀྱི་འཕྲང་དམ་པས། །འདི་ཡང་རྟེན་འབྲེལ་ཞིབ་ཏུ་
སྒྲིགས། །ཞེས་པ་འདི་རྟ་མགྲིན་ནག་པོའི་ཤོག་སེར་ན་སྣང་ངོ༌། །ཞེས་བྱ་བ་
སྦྲུལ་ལོ་ཟླ་བ་དགུ་པའི་ཡར་ཚེས་ལ་སྐུ་མདུན་དུ་འབུལ་དུ་བྱུང་ངོ༌། །གནས་
དེར་རྗེ་དུས་གསུམ་མཁྱེན་པ་ཞལ་གཟིགས་ནས་བཞུགས་པའི་རྗེ་ཉིད་ཀྱི་མདུན་
དུ་ལྷོའི་དབང་ལྷ་འོད་ཕྲོམ་ཆ་ལུགས་སྲིན་པོ་ལྟར་བྱས་ཏེ་བྱུང་བར་གཏོར་མ་
སློང་བར་གཟིགས་ཏེ་གནང་། ཁྲ་ཚང་གོང་དུ་རྡོ་རྗེ་འཆང་དང་རྟ་མགྲིན་དུས་
མཁྱེན་གསུམ་གཟིགས་ཚེ། རྟ་མགྲིན་གྱི་ཞལ་ནས་བདག་གིས་ནད་ཡམས་
བར་ཆད་ཟློག ཅེས་གསུངས་ཤིང་སྐུའི་རྣམ་འགྱུར་རྔམ་རྔམ་རྫིག་རྫིག་མཛད་
པ་ན་རྡོ་རྗེ་འཆང་དང་དུས་མཁྱེན་ཤིན་ཏུ་མཉེས་པར་འདུག་གསུངས། དེར་
ཕྱག་དྲུག་མགོན་དཀར་གཟིགས། ལུང་བཟང་ཉི་མ་ཐང་དུ་དཔལ་རྡོ་རྗེ་རྣལ་
འབྱོར་མ་ཞལ་གཟིགས། དེར་གཡས་པ་ལྷ་རྗེས་མཇལ་མ་ཐག་སྔར་སྨན་་་་
དཔྱད་ཕུལ་ཚུལ་སོགས་གསུངས་པས་ངེས་ཤེས་ཆེར་སྐྱེས་སོ། །
640



དེ་ཉིད་དུ་སྦྲུལ་ལོ་ཟླ་བ་དགུ་པའི་ཉི་ཤུ་ལྔའི་དུས་མཆོད་ཀྱི་ཚེ། བཀའ་
བརྒྱུད་བླ་མ་རྣམས་ དང༌། རྡོ་རྗེ་རྣལ་འབྱོར་ མ་ སོགས་ཞལ་ གཟིགས་ནས།
ན་མོ་གུ་རུ། ཡེ་ཤེས་དབྱིངས་ཀྱི་དཀྱིལ་འཁོར་དུ། སོགས་ཀྱི་གསོལ་་་་་
འདེབས་ཀྱང་ཞུས་ངོར་མཛད། ཡང་དེ་ཉིད་དུ་སྟོན་མཆོག་ཤཱཀྱའི་རྒྱལ་པོ་
དང་། གཞན་ཡང་ཟླ་དཀྱིལ་ལ་རྡོ་རྗེ་འཆང་སོགས་ཞལ་གཟིགས་བརྗོད་ལས་
འདས་ཤིང་། དེ་སྐབས་མགོན་པོ་ཞལ་གཟིགས་དུས། འགྲོ་བའི་མགོན་པོ་
རབ་གཏུམ་པ་སོགས་བསྟོད་བསྐུལ་དང༌། ལྷ་མོ་ལ་ ཡེ་ ཤེས་མཁའ་འགྲོའི་་
ཚོགས་ལ་ཕྱག་འཚལ་ལོ། ། འགྲོ་མགོན་སྐྱོབས་པ་རྣམས་ཀྱི་བཀའ་བཞིན་དུ།
སོགས་ཀྱི་བསྟོད་བསྐུལ་མཛད། བཀའ་བརྒྱུད་བླ་མ་རྣམས་ཞལ་གཟིགས་ཚེ།
ཡེ་ཤེས་དབྱིངས་ཀྱི་དཀྱིལ་འཁོར་དུ་སོགས་གསོལ་འདེབས་མཛད། དེ་ཉིད་
དུ་རྒྱུད་འབུམ་ལུང་ཚང་མ་གསན། བདག་ནི་སྐྱེ་བ་སྤྲུལ་པས་འགྲོ་དོན་འགྲུབ།
སོགས་གསུངས། གསུང་རབ་ལ་ཕྱག་ནས་འཐོར་བ་ཟུག དགུ་གཏོར་དུས་
མགོན་པོ་སོགས་ཞལ་གཟིགས། དེར་རྟ་ལོ་གསར་བཞད་མཛད་ནས་ནག་
ཤོད་དུ་བྱོན། ནག་ཤོད་ཀློ་ཟམ་དང༌། བཀྲ་ཤིས་སྟེང་རྣམས་སུ། སྒྲོལ་མ་
དང༌། རྡོ་རྗེ་འཆང་སོགས་ཞལ་གཟིགས་འབྱམས་ཀླས་པར། སློབ་དཔོན་
པདྨ་རང་བྱུང་ཀུན་མཁྱེན་ཡིན་སོགས། ཚིགས་བཅད་དུ་མ་དང༌། ་་་
མགྲིན་དཔའ་བོ་ལྷ་བཞིའི་མངོན་རྟོགས་མཛད། སོག་གི་བཀྲ་ཤིས་སྟེང་དུ་
བཅུ་གཅིག་ཞལ་གྱི་སྐུ་ལ་ཕྱག་ནས་ཟུག དེར་བླ་མ་རིན་པོ་ཆེ་བན་སྒར་བས་
ཐོག་མར་མཇལ། ཚེ་དཔག་མེད་ཀྱི་སྐུ་བརྙན་ཕུལ་བ་ལ། ད་དུང་སློབ་་
དཔོན་པདྨའི་སྐུ་ཡོད་འདུག་པའང་ཕུལ་དགོས་གསུངས་པར་དད་གུས་བླ་ལྷག་
ཏུ་སྐྱེས། དེར་ཡང་སངས་རྒྱས་བསྟན་པ་ཡུན་དུ་གནས་པ་དང༌། འགྲོ་ལ་
ཕན་བདེ་འབྱུང་བའི་སྒོ་རླབས་ཆེན་དང་གཞན་ཡང་། སོག་གི་ཟམ་ཆེན་དང་།
ལྕགས་ཟམ་གྱི་ཞལ་བཀོད། ཙན་དན་དགོན་སོགས་དེ་ཕྱོགས་ཀྱི་དགེ་འདུན་
641



གྱི་སྡེ་རྣམས་ལ་དམ་པའི་ཆོས་ཀྱི་འཆད་ཉན་དང་། སྒྲུབ་མཆོད་འཛུགས་པ་
སོགས་དགོན་སྡེར་ཆོས་ཀྱི་བཅའ་ཁྲིམས་དང༌། ཡུལ་སྡེར། རི་རྒྱ་ཀླུང་རྒྱ།
ཚེ་ཐར་མ་ཎི་དུང་ཕྱུར་སོགས་དགེ་བསྐུལ་རྒྱ་ཆེན། ཐམས་ཅད་ལ་ཆོས་དང་
ཟང་ཟིང་གི་སྦྱིན་པས་གནས་སྐབས་མཐར་ཐུག་ཀུན་ཏུ་དགེ་བར་མཛད་ནས།
རྟ་ལོ་ཟླ་བ་ལྔ་པའི་ཡར་ཚེས་ནས་ཀརྨ་ཕྱོགས་སུ་ཆིབས་ཁ་བསྒྱུར། མི་ཉག་
རབ་སྒང་པའི་ཇ་འདྲེན་གྱི་འབུལ་ཆེན་དང་གདན་འདྲེན་ཞུས། འབྲུག་ལུང་
མདོར། རྣམ་སྲས་ཡབ་ཡུམ་ཞལ་གཟིགས། སྤྱི་སྟོད་བཞི་མདོར་ཀརྨ་སི་ཏུ་
དཔོན་སློབ་བརྒྱ་ལྷག་ཇ་འདྲེན་ལ་ཕེབས་དུས། བསྟན་པའི་བདག་པོ་ཞལ་
གཟིགས། ལྕིའི་ཟམ་ཁར་མེ་ཏོག་གི་ཆར་བབས། ནང་ཡ་གཉིས་སོགས་
ཕྱོགས་ཀྱི་ སྡེ་ རིས་ ཐམས་ ཅད་ ཀྱིས་ མཆོད་ སྤྲིན་རྒྱ་མཚོའི་བསྙེན་བཀུར་ཞུས།
ནང་ཆེན་ཚང་གསར་གཉིས་སོགས་འཁྲུག་རྩོད་རྣམས་ཞི་བར་མཛད་ནས་་་་
དཀར་པོའི་དགེ་བར་བཀོད་དོ། །
ཀརྨར་ཕེབས་ཀར་གཞི་བདག་རྒྱལ་ཆེན་དཔལ་ལྡན་ཤེས་རབ་ལ། ཁྱོད་
ཀྱིས་ སང་ སྐར་ པ་ ཀརྨར་ འགྲོ་ བར་ ཆར་ མ་ བཏང་ གསུངས་ ཏེ་ བཀའ་བསྒོས།
རྟ་ལོ་ཟླ་དགུ་པའི་ཚེས་བརྒྱད་ལ་ཀརྨར་ཕེབས། ཟླ་བ་དེའི་ཚེས་བཅུ་བཞི་བྱང་
ཆུབ་འགྲུབ་སྐར་དུ་གྲགས་པ་པ་སངས་ནམ་གྲུའི་འགྲུབ་སྦྱོར་ཉིན་གནྡྷོ་ལའི་དྲུང་
དུ་གོའི་ཤྲི་རིན་པོ་ཆེས་དགེ་བསྙེན་ཡོངས་རྫོགས་དང་བྱང་ཆུབ་མཆོག་ཏུ་སེམས་
བསྐྱེད་པ་ཕུལ་བའི་ཚེ། མེ་ཏོག་གི་ཆར་བབས། ཕྱོགས་ཐམས་ཅད་འཇའ་
འོད་ཀྱིས་ཡོངས་སུ་གང་ཞིང༌། དེར་བསྟན་པའི་གཙོ་བོ་ཞལ་གཟིགས་ཏེ།
ཀུན་མཁྱེན་ལྡེམ་བག་ཐོབ་པ་ཡི། ། ཞེས་སོགས་ཀྱི་བསྟོད་པ་མཛད། དེའི་
ཉིན་འཇམ་དཔལ་བཟང་པོ་ལ་ཐོག་མར་ཚེ་དཔག་མེད་འཆི་མེད་རྔ་སྒྲའི་དབང་
གསན་པས་ཞལ་གཟིགས་ཏེ། ཡེ་ཤེས་འགྲོ་བའི་དོན་སྐྱོབས་པ། ཞེས་སོགས་
གསུངས། གཅོད་སྐོར་རྣམས་ཕུལ་བའི་བསླང་ཚད་ཚར་ཚད་དུ་མ་དང་ཉིད་
642



ཀེང་རུས་སུ་སྣང་བ་དང་སློབ་དཔོན་པདྨས་གཅོད་ཀྱི་མན་ངག་མང་དུ་གསུངས་
ནས་དེ་རྣམས་གཏེར་གནས་འདི་འདྲར་ཡོད་གསུངས་པ་བྱུང་། བདེ་བ་ཅན་
དང་འོག་ མིན་ སོགས་ གཟིགས་ ཏེ། བདེ་བ་ ཆེན་ པོའི་ གནས་ མཆོག་ དང༌།
ཞེས་སོགས་གསུངས། ཡང་སློབ་དཔོན་པདྨས་གཅོད་དང་དཔལ་ཆེན་པོའི་
དབང་བསྐུར་བ་གཟིགས་ནས། ཀུན་མཁྱེན་ཐུགས་ལས་རྡོལ་བ་ཡི། ཞེས་
སོགས་དང་། ཡང་། ན་མོ་གུ་རུ་བྷྱ༔ ལོངས་སྐུ་རྡོ་རྗེ་འཆང་ལ་གསོལ་བ་
འདེབས། ཞེས་སོགས་ཉིད་ཀྱི་རྣམ་ཐར་ཡང་གསུངས། ལུག་ལོའི་ལོ་གསར་
ཀརྨར་མཛད་ནས་ཟུར་མང་དུ་ཕྱགས་བཏེགས། དེར་ཞྭ་དམར་བཞི་པའི་ཁུ་
བོ་དགེ་བཤེས་ཆོས་གྲགས་ཀྱིས་ངེད་ཀྱི་སྤྲུལ་སྐུ་འདིའི་ཡིན་ལུགས་གསུང་སྒྲོས་
གསལ་པོ་གཅིག་ཞུ་ཞུས་པས་སྤྲུལ་སྐུ་ཉིད་ལ་ཞལ་ཏའི་ཚུལ་དུ། རྒྱལ་བས་ལུང་
བསྟན་དྲུག་པ་སེང་གེ་སྒྲ། ཞེས་སོགས་སྔོན་དུས་དང༌། ད་ལྟའི་ཚུལ་མ་
འོངས་པའི་ཞལ་གདམས་བཅས་གསལ་བར་གསུངས། རྩ་ར་གཤིས་ལྷུན་གྲུབ་
དགོན་དུ་ཕེབས། མེ་ཏོག་གི་ཆར་སོགས་ངོ་མཚར་བའི་ལྟས་དུ་མ་བྱུང༌། རི་
བོང་ཞིག་བྱུང་བར་གཟུངས་སྔགས་དང་སངས་རྒྱས་ཀྱི་མཚན་གསུངས་ཤིང་ཇ་
མ་སུམ་རྒན་ཡིན། འདི་ནས་དགའ་ལྡན་དུ་སྐྱེ་གསུངས། གཞན་ཡང་རྟེན་
བཟང་ངན་སྣ་ཚོགས་པའི་ལུང་བསྟན་མང་དུ་མཛད། ཚེམས་བརྗེས་པ་ན་
མཆེ་བ་ གཡས་པ་ལ་ཨཱ་ དཀར་པོ་དང་གཞན་ལ་མི་ལའི་སྐུ་དང་དུང་དཀར་་
གཡས་འཁྱིལ་ཡི་གེ་ཧ་རྣམས་དཀར་ཞིང་གསལ་བ་ཕྱིར་མ་འབུར་བ་མེ་ལོང་ལ་
གཟུགས་བརྙན་ལྟ་བུར་བྱོན། སྡེ་འཁྲུག་རྣམས་སོགས་ཆོས་དང་ཟང་ཟིང་
གིས་འཇགས་པར་མཛད་པ་དང་། བན་བོན་སྐྱེ་བོའི་ཚོགས་རྣམས་ ཕན་་་་
བདེར་བཀོད་ནས་སླར་ཀརྨར་ཕེབས། སློབ་དཔོན་པདྨ་ཡབ་ཡུམ་ལ་གསུང་
སྔགས་རྙིང་མའི་ལྷ་ཚོགས་དང་། དེའི་གཡས་སུ་ཐུབ་དབང་ལ་པཎྜི་ཏ་དང་
གསར་མའི་ལྷ་ཚོགས། གཡོན་དུ་རྡོ་རྗེ་འཆང་བཀའ་བརྒྱུད་བླ་མས་བསྐོར་བ་
643



རྣམས་རིང་དུ་གཟིགས། ཡང་སློབ་དཔོན་པདྨས་སྦས་ལུང་མང་པོ་བསྟན་
མཛད། ཚེས་བཅུའི་ཚེ་སློབ་དཔོན་པདྨ་སྐུ་ཆེ་བ་དང་། སྐུ་ཤིན་ཏུ་ཆུང་བ་
དང༌། གཞན་ཡང་རྡོ་རྗེ་བེར་ཅན་དམ་ཅན། སྔགས་བདག་སོགས་འབྱམས་
སུ་ཀླས་པར་གཟིགས། རྩིའི་བྱ་ངོས་ཚང་སར་བས་སྤྱན་དྲངས། དེ་ནས་སྐྱོ་
མདའ་དང་བླ་མ་བསོད་དཔལ་གྱིས་ས་མདོར་སྤྱན་དྲངས་ནས་སོ་སོའི་དགོན་མ་
ལག་སྡེ་དང་བཅས་ཕུལ་ཞིང་སོ་སོ་ལ་ཆོས་ཀྱི་འཆད་ཉན་དང་བསྐོ་འཇའ་སོགས་
གནང་། བྱ་ལོའི་ལོ་གསར་མཛད། ཚ་སྒང་དང་ངོམ་སྟོད་སྨད་སོགས་སུ་
སྤྱན་དྲངས་པར་ཕེབས་ནས། ཐམས་ཅད་སྨིན་གྲོལ་ལ་བཀོད། སླར་ཡང་
ཀརྨར་ཕེབས། །
གཉིས། རབ་ཏུ་བྱུང་ནས་འགྲོ་དོན་རྒྱ་ཆེར་
མཛད་པའི་ཚུལ། །
ཤིང་བྱ་ལོ་དགུང་ལོ་བཅུ་གཉིས་པར་སངས་རྒྱས་ཀྱི་དུས་ཆེན་ལ་ཇོ་བོ་གནྡྷོ་
ལ་དང་། སིནྡྷ་གླིང་བཏུལ་བའི་ཐུབ་པ་ཆུ་ལོན་མ་སོགས་ཀྱི་དྲུང་དུ་ཀུན་་་་
མཁྱེན་འཇམ་དཔལ་བཟང་པོས་མཁན་པོ་དང་། གོའི་ཤི་དཔལ་འབྱོར་དོན་
གྲུབ་ཀྱིས་ལས་སློབ་མཛད་དེ། རབ་ཏུ་བྱུང་བར་མཛད་ལ་མཚན་ཆོས་གྲགས་
རྒྱ་མཚོ་དཔལ་བཟང་པོར་གསོལ་ཞིང་དགེ་ཚུལ་གྱི་དངོས་པོ་ཡོངས་སུ་རྫོགས་
པར་མཛད། མཁན་པོ་ལས་འདུལ་བའི་མདོ་བསྟན་བཅོས་བསླབ་བྱ་རྣམས་
ཉིན་བཞིན་དུ་གསན་པར་མཛད་ཅིང་དེ་ཕྱིན་བསླབ་བྱ་ ཕྲ་མོའང་ཁྱད་དུ་མི་
གསོད་པ་དགྲ་བཅོམ་པའི་ངང་ཚུལ་དུ་བཞུགས་སོ། ། དེ་ནས་གནས་སྒོ་བ་
སོགས་པུ་འབོར་བ་རྣམས་དང་ཀྲེ་ཀཾ་ཁྱིམ་འཕྲིན་ལས་ཀྱིས་གདན་ས་པ་དང་།
ལྕགས་མོ་ཀྲེ་པོ་སོགས་ཤར་རྨ་རྫ་སྒང་པ་རྣམས་དང་། དར་མདོའི་མི་ཆེན་མི་
644



ཉག་སོགས་ཀྱི་ལྷ་སྡེ་མི་སྡེ་རྣམས་ཀྱིས་སྔ་ཕྱིར་གསོལ་བ་བཏབ་པ་བཞིན། བྱ་
ལོ་ཟླ་བ་བཅུ་གཅིག་པའི་ཚེས་བཅུ་བཞི་ལ་ཀརྨ་ནས་གདན་བཏེག་ཚེ་ས་ཅུང་
ཟད་གཡོས། རྗེ་མཐོང་བ་དོན་ལྡན་ལ་བཀའ་བརྒྱུད་ཀྱི་བླ་མ་ཐམས་ཅད་ཀྱིས་
བསྐོར་ཏེ། རེ་རེའི་སྤྲུལ་པ་མཐའ་ཡས་པ་སྟོན་པར་གཟིགས་པས་འཕྲིན་ལས་
གནད་དུ་འགྲོ་བར་མཁྱེན་ཅིང་ཕེབས། གླིང་གི་ནང་རྨེ་འཁྲུག་རྩོད་སོགས་
བསྡུམ་ཞིང་། དཔོན་ཆེན་གསར་དུ་བསྐོས། མངའ་རིས་ཐམས་ཅད་ཕན་
བདེར་བཀོད། དེ་ནས་དབེན་ས་ལྷ་ཁང་དུ་རས་བུད་མཛད་ཚེ་འཇའ་དམར་
པོའི་ནང་ནས་བཀའ་བརྒྱུད་ཀྱི་བླ་མས་རས་པ་རྣམས་བྱིན་གྱིས་རློབས་པར་་
གཟིགས། དེར་ཕག་ལོ་སར། ཤེལ་ཁོག་སྟོད་སྨད་དུ་ཕེབས། བན་བོན་གྱི་
འཁྲུག་པ་སོགས་སྡེ་འཁྲུག་ཆེན་པོ་རྣམས་གཏན་ཞིར་མཛད། སྐྱེ་བོ་བཙོན་
དོང་ན་གནས་པ་རྣམས་ཕྱུང་སྟེ་བདེ་བར་མཛད། གསོ་རོས་བླ་མ་ཀུན་རྒྱལ་
པས་རྗེ་ཉིད་འཁོར་ལོ་བདེ་མཆོག་གི་སྐུ་དཀྱིལ་འཁོར་རྟེན་དང་བརྟེན་པར་་
བཅས་ པ་ གསལ་ བར་ ཡུན་ རིང༌ དུ་ མཇལ་ བས་ ངེས་ ཤེས་ ཚད་ མེད་ ཐོབ།
གནས་ནང་དུ་ནམ་མཁའ་འཇའ་འོད་ཀྱིས་གང་ཞིང་ཐུབ་དབང་དང་སློབ་་་
དཔོན་པདྨ་སོགས་ཞལ་གཟིགས་ཏེ། འོག་མིན་ཆོས་ཀྱི་ཕོ་བྲང་ནས། སོགས་
ཀྱིས་གསོལ་འདེབས་མཛད། འཇམ་དཔལ་བཟང་པོ་རྡོ་རྗེ་འཆང་དུ་གཟིགས་
ནས་གསོལ་འདེབས་དང་མགུར་མཛད། ཉག་རོང་དུ་བྱོན། ཨཱརྱ་གླིང་་་
སོགས་ པར་ གཞན་ ཕན་ཆེར་མཛད། སློབ་དཔོན་པདྨ་ཞལ་གཟིགས་ནས།
མཚོ་ལས་སྐྱེས་པ་ཡིད་འོང་པདྨའི་སྟེང་། ཞེས་ སོགས་ཀྱི་བསྟོད་པ་མཛད།
ཁྲོམ་སྤྱི་ཐོག་ཏུ་ཕེབས། ཀ ཐོག་པ་སོགས་བན་བོན་གྱི་འཁྲུག་རྩོད་ཆེན་པོ་
རྣམས་ཞལ་ཏ་གནང་སྦྱིན་གྱིས་ཞི་བར་མཛད། ཤུག་རིང་ཐང་དུ་གཟིགས་
སྣང་དཔག་ཏུ་མེད་པར་མགུར་གནང་། གཞན་སྣང་དུ་མེ་ཏོག་གི་ཆར་དང༌
འཇའ་འོད་རྟག་ཏུ་འཁྲིག དེ་ནས་རིམ་པར་ཕེབས་ཤིང་། ཐོང་ཆེ་དང་ཚེ་
645



པ་སོགས་ཀྱི་རྩོད་ཆེན་རྣམས་བསྡུམས། རག་ཕྲོམ་དང་གསེར་བཀྲ་ཤིས་ལུང་
དུ་བཞུགས་ནས་དེ་ཕྱོགས་ཀྱི་དགེ་འདུན་མཐའ་ཡས་པ་ལ་ཕྱག་ཆེན་དང་ཆོས་
དྲུག་གིས་སྨིན་གྲོལ་མཛད། དེར་བྱི་བ་ལོའི་ལོ་སར་མཛད་ནས་ཆོ་འཕྲུལ་གྱི་
ཚེས་བཅུར་བཅོམ་ལྡན་འདས་མ་རྣམ་འགྱུར་སྣ་ཚོགས་མཛད་པ་ཞལ་གཟིགས།
དེར་སྒོམ་ཆེན་ཡེ་དཔལ་གྱིས་མཇལ་བས་འགྱུ་བ་དབྱིངས་སུ་དག་སྟེ་བརྟན་པ་
ཐོབ་པས་མོས་གུས་ཚད་མེད་པ་སྐྱེས། འཛི་ག་ ལྷ་ མོ་དར་ཐང་དུ་ཆོས་རྗེ་་
གཞོན་ནུ་བ་སོགས་ལྷ་སྡེ་མི་སྡེ་རྣམས་ཀྱིས་མཆོད་ཅིང་ཕྱི་ནང་གི་འཁྲུག་རྩོད་
རྣམས་ཞི་ཞིང་བཙོན་རྣམས་ཐར་བར་མཛད། ཨ་མདོ་བ་ཕུར་ཚ་ནང་སོ་བེ་
རིའི་ཁྲི་དཔོན་ཁག་གསུམ་ཧོར་སེར་ཐང་པ་དང་། རི་པའི་དཔོན་ཨ་ནུ་རྒྱལ།
བལ་དུར་བཀྲ་ཤིས་མགོན་ སོགས་ཀྱིས་སྔ་ཕྱིར་ གདན་འདྲེན་ནན་ཞུས་དང༌།
འདིར་ཡང་གསེར་དངུལ་མུ་ཏིག་གོས་དར། ཆིབས་བརྒྱ་ཕྲག་ལྷག་རྔ་མོང་
སོགས་ཕེབས་ཞུའི་ཇ་འདྲེན་ལ་ཕུལ་ནས། དྲུང་ཕེབས་པར་ཞུ་དང་ཧོར་སེར་
གྱི་ཨ་རམ་འབུལ། བན་བོན་ལ་ངན་མི་བྱེད། ཞལ་ཏ་གང་གནང་གི་ལོ་
གྲངས་ཅན་ལ་ཕྱི་ནང་བར་གསུམ་དུ་འཁྲུག་རྩོད་མི་བྱེད་པར་དམ་བཅའ་བའི་
ནན་ཞུས་བསྐྱར་ཡང་ཁད་ཀྱིས་ཕེབས་པར་ཞལ་བཞེས་ཙམ་ལས་མ་གནང༌།
མ་ཎི་དུང་ཕྱུར་ཚེ་ཐར་དཔག་མེད་ལོ་གཅིག་ཕྱི་ནང་གར་ཡང་དམག་འཁྲུག་
སོགས་མི་བྱེད་པའི་དམ་བཅའ་ཕུལ་མ་ཐག་འཇའ་འོད་དང་མེ་ཏོག་གི་ཆར་གྱི་
ངོ་མཚར་ཆེན་པོ་ཡང་མཐོང་བས་དེ་ཐམས་ཅད་མི་ཕྱེད་པའི་དད་པ་ཐོབ་ནས་
སྒོ་གསུམ་གཅིག་ཏུ་འདུད་པར་བྱས་སོ། །དར་གྱི་སྙན་མོ་རིར་ཨ་བྱམས་རྟོགས་
ལྡན་པའི་རྩོད་པ་རྣམས་དང༌། དེ་ནས་མི་ཉག་ནས། རི་ཤོང་རྣམས་སུ་ཕྱི་
ནང་གི་འཁྲུག་རྩོད་ཐམས་ཅད་བསྡུམ། སྒོ་སྡོང་གི་ཤག་ཤིག་ལོ་ཉི་ཤུ་རྩ་ལྔ།
ཇག་ཕྲན་ལོ་གསུམ་རྐུན་མ་རྣམས་ཕུལ། ངོ་བེར་རས་བུད་དང་གླང་ལོའི་ལོ་
སར་མཛད། ལྷ་ཁང་དུ་ཕྱི་ཐག་རིང་ནས་ཕྱག་ནས་མཛད་པས་རྟེན་གཙོ་དང་
646



བཅུ་གཅིག་ཞལ་ཕྱག་ནས་མང་དུ་ཟུག ཨ་རི་དགོན་སོགས་སུ་གཟིམ་གུར་ལ་
འཇའ་ཀ་བ་ལྟ་བུ་ཟུག་ཅིང་མེ་ཏོག་ལང་ལོང་དུ་བྱུང་། དེ་བར་དུ་ལྷ་ཁང་ཞིག་
ལ་ཕྱི་ནས་ཕྱག་ནས་མཛད་པས་རྟེན་གཙོའི་མཛོད་སྤུ་དང་མགྲིན་པ་དང་ཐུགས་
ཀ་རྣམས་སུ་ནས་ཟུག མཛོད་སྤུའི་ནས་དེ་ཁ་ཅིག་གིས་མཐོང་ཁ་ཅིག་གིས་མི་
མཐོང་བར་འདུག ར་ཏིའི་མཁན་སློབ་དགེ་འདུན་གྱིས་བསུ་བ་བྱས་ཚེ་བཀའ་
བརྒྱུད་ཀྱི་བླ་མ་ཀུན་དང་མགོན་པོ་ཕྱག་དྲུག་པ་འཁོར་བཅས་གཟིགས། འགུ་
ཐོམ་ཆོས་གྲགས་ཀྱིས་དར་མདོར་སྤྱན་དྲངས་ཚེ་སློབ་དཔོན་བསོད་རྩེ་སོགས་
སེར་སྐྱ་མང་པོས་མདོ་སྨད་ཀྱི་གཞི་བདག་ཐམས་ཅད་ཀྱིས་བསུ་བར་དངོས་སུ་
མཐོང་ཞིང་དངོས་སུའང་ནམ་མཁའ་ལ་རོལ་མོའི་སྒྲ་གྲགས། མི་ཆེན་གྲགས་
རྒྱལ་སོགས་དར་མདོ་དང་འགུ་ཐོམ་སོགས་ལྷ་སྡེ་མི་སྡེ་ཐམས་ཅད་ཀྱིས་མཆོད་
སྤྲིན་མཐའ་ཡས་པས་མཆོད། དེར་སློབ་དཔོན་བསོད་རྩེས་དྲུང་བསྟན་པའི་
བདག་པོར་མཐོང༌། ཡང་བླ་མའི་རྣལ་འབྱོར་བསྒོམ་པས་འོད་སྔོན་པོར་བྱོན་
ཏེ་རྡོ་རྗེ་འཆང་དུ་གྱུར་པར་མཐོང་། རྒྱལ་རོང་པ་བླ་མ་ཚུལ་ཁྲིམས་ཀྱིས་ཐོག་
མར་རྡོ་རྗེ་རྣལ་འབྱོར་མའི་སྐུ་རི་རབ་ཙམ་པ་དང༌། གསེར་གྱི་རྡོ་རྗེ་འབའ་
ཞིག་གི་ཁྲི་ལ་ཐུབ་པ་ཆེན་པོ་བཞུགས་པ་མཐོང་བ་དེ་ཕྱིན་ཁོང་ལ་ཉམས་སྣང་
གོང་དུ་འཕེལ་ཞིང་བྱིན་གྱིས་བརླབས་པའི་བོགས་ཐོན་པ་བྱུང་བས་ངེས་ཤེས་
ཚད་མེད་ཐོབ་པ་བྱུང་། གངས་ཆུ་འགྲམ་དུ་ཆོས་གསུངས་པར་ལྕགས་ཟམ་
པའི་མི་ཆེན་གྱིས་ཁང་ཐོག་ནས་ཐོས་ཤིང་སྤྱན་རས་གཟིགས་ནམ་མཁའ་གང་བ་
ཞིག་ ཏུ་མཐོང་ནས་ སོགས་ གང་ཟག་ལས་དག་པའི་སྣང་ངོར་འཁོར་ལོ་བདེ་་
མཆོག་དང་ལོངས་སྤྱོད་རྫོགས་སྐུའི་རོལ་པ་ཅིར་ཡང་ཤར་ཞིང་། གཞན་ཡང་
ཁྲོམ་སེར་སྐྱ་མང་པོ་སྣང་ཚུལ་མཐུན་པར་ལྷའི་རོལ་པར་མངོན་སུམ་དུ་ཤར་བ་
སོགས་རེ་རེ་ནས་བྲིར་མ་ལངས་སོ། །
གྲོང་གི་ཕྱི་རོལ་རྒྱང་རིང་ནས་ཕྱག་ནས་གནང་བ་མི་ཆེན་གྱི་ཁང་པར་ཕྱིན་
647



ཅིང་བསྟན་གཙོའི་ཐུགས་ཀར་ཟུག རིལ་བུ་ཁང་དུ་ཡང་མང་དུ་ཕྱིན། ལ་མོ་
རྩེ་བདེ་ཆེན་སྟེང་དུའང་རྟེན་ལ་ཕྱག་ནས་ཟུག་པ་མང་ཞིང་ཕྱི་ནས་འཐོར་བ་
གཟིམས་ཁང་དུ་ཕྱིན། མདོ་ནས་ཉིན་གཅིག་ལྷག་པའི་ས་ཨུ་ཏ་དགོན་དུ་ཕྱག་
ནས་ཞུས་པ་མདོ་ཉིད་ནས་གནང་བས་ལྷ་ཁང་དང་དགོན་དུ་ཕྱག་ནས་མང་དུ་
སླེབ་པས་དགོན་སྡེ་དང་ཡུལ་མི་ཐམས་ཅད་ཀྱིས་སླར་ཡང་མཆོད་སྤྲིན་ཆེར་བྱས་
ཤིང་ཆོས་འཁོར་རྒྱ་ཆེར་བསྐོར། གཙོ་བོར་ཐུགས་དམ་ལ་བཞུགས་པ་ན་ཏིང་
འཛིན་ཐམས་ཅད་ཀྱི་རྒྱལ་པོ་འོད་གསལ་ཕྱག་རྒྱ་ཆེན་པོའི་རྟོགས་པ་ནམ་མཁའ་
ལྟ་བུ་ལ་བརྟན་པ་ཐོབ། ཐུགས་དམ་གྱི་ལྷ་ཐམས་ཅད་ཞལ་གཟིགས་ཤིང་ཉིད་
དང་ཐ་མི་དད་པར་རྟག་ཏུ་གཟིགས། བླ་མ་གཉིས་ལ་སངས་རྒྱས་ཀྱི་འདུ་ཤེས་
བཅོས་མིན་དུ་འཁྲུངས། གདམས་ངག་ཐམས་ཅད་གནད་དུ་ཕོག་པས་ཉོན་
མོངས་རང་སར་གྲོལ་བའི་རྟོགས་པ་མཉམ་རྗེས་དང་བྲལ་བ་བརྙེས་སོ། །
རང་གྲོལ་མཆོད་རྟེན་དང་རྫ་བཀྲ་དགོན་སོགས་སུ་བྱོན། དེ་རེ་རེར་
ཡང་ཕྱག་ནས་ཕྱིན་ཞིང་ཟུག་པ་དང་ཞལ་གཟིགས་དང་འཇའ་འོད་སོགས་་་་
བགྲང་ལས་འདས། དེ་ནས་མི་ཉག་དང་འཇང་གི་མཚམས་སྒོ་རོ་ཡུལ་དུ་བྱོན།
འཁྲུག་ཆེན་རྣམས་ལོ་ཉི་ཤུ་རྩ་ལྔ། ཇག་ཕྲན་དང་རྐུན་མ་ལོ་གསུམ་ཕུལ་ཞིང་
ཐམས་ཅད་བདེ་བར་བཀོད། དེར་རས་བུད་དང༌ ཤ་ཡུལ་དུ་སྟག་ལོའི་ལོ་
གསར་མཛད། གཞི་བདག་སྔོ་གཟི་འཛོ་དགེ་བསྙེན་དུ་བཀོད་དེ་རྡོ་རྗེ་བོད་
ཁམས་སྐྱོང་དུ་མིང་བཏགས། སྐྱ་ཁེང་རྨ་སོགས་ཞབས་ཀྱིས་བཅགས། འདི་
ཐམས་ཅད་དུ་ཕྱག་ནས་ཕྱིན་པ་སོགས་ནི་མཐའ་ཡས། ཛ་ལནྡྷ་རར་བཀའ་
བཞི་རྨ་སེ་སོགས་མཁས་པ་མི་ལྔའི་ཆོས་གྲྭ་ཆེན་པོ་རྣམས་ལ་ཆོས་འཁོར་བསྐོར་
ཞིང་ཆོས་ཁྲིམས་ཉམས་པ་རྣམས་གསོས་ཏེ་འཆད་ཉན་གྲྭ་སྐོར་སོགས་སྔ་སྲོལ་
བཟང་པོར་བཀོད། འདྲིའི་འཁྲུག་རྩོད་ཆེན་པོ་རྣམས་ཞི་ཕྱིར་ཕྱག་ཕེབས་ཏེ་
ཞལ་ཏ་གནང་སྦྱིན་གྱིས་ཞི་བར་མཛད། དེ་ལྟར་མི་ཉག་གི་ཡུལ་རབ་སྟོད་ཚ་
648



སྒང་སོགས་ཀྱི་ཆར་ཐམས་ཅད་ཕན་བདེ་ལ་བཀོད་ནས། སྟག་ལོ་ཟླ་བ་བཅུ་
པའི་ཚེས་གསུམ་ནས་བུ་འབོར་ཕྱོགས་སུ་ཕྱགས་བཏེགས། ཉག་རོང་་་་་
སོགས་ཀྱིས་ལམ་ཁྲལ་རྣམས་ཕུལ། འགོ་ལོག་མ་ཁྲོམ་སོགས་ཀྱི་འཁྲུག་རྩོད་
ཆེན་པོ་རྣམས་ཞི་བར་མཛད། དགོན་སར་གྱི་ལྷ་ཁང་གི་ཕྱི་རིང་པོ་ནས་ཕྱག་
ནས་མཛད་པས་ནང་དུ་ཕྱིན་ཞིང་ཐང་སྐུ་དྲིལ་བ་རྣམས་ཀྱི་ནང་དུའང་མང་དུ་
ཕྱིན། ཉི་ མ་ ཉིས་ འགྱུར་ གྱི་ རིང་ བར་ ཐམས་ ཅད་ ཀྱི་ མཐུན་སྣང་དུ་ གྲུབ།
དེར་རས་བུད་དང་ཡོས་ལོའི་ལོ་སར་མཛད། ཕྱག་ནས་ཟུག་པའང་མང་།
བླ་མ་ཐུགས་རྗེ་འོད་ཟེར་གྱིས་རྗེ་ཉིད་རྒྱལ་བ་རྒྱ་མཚོ་བྱང་སེམས་མང་པོས་་
བསྐོར་ཞིང་ལྷའི་བུ་མོ་མེ་ཏོག་དཀར་དམར་གྱིས་ཐོད་བཅིངས་པ་སྐྲ་གྲོལ་བ་
བཞིས་གླུ་ལེན་པས་མཆོད་པ་དང་། རྒྱལ་བ་རྒྱ་མཚོར་ལམ་ལམ་དུ་བྱུང་བ་
ཡང་ཡང་དུ་མཐོང་། ཉག་གྲེ་དབོན་པོས་འཇམ་དབྱངས་སུ་མཐོང་། ཞིག་
པོ་སངས་རྒྱས་གྲགས་ཀྱིས་རྟ་མགྲིན་དུ་མཐོང་། གཞན་བན་སྐྱེ་མང་པོས་སྤྱན་
རས་གཟིགས་དཀར་པོར་མཐོང་། ཁྲོམ་སྤྱིས་ཀྱང་རེས་དཀར་རེས་དམར་་
རེས་སེར་བ་སོགས་སྣ་ཚོགས་པར་སྣང་ཞིང་དད་པ་མི་ཕྱེད་པར་གྱུར། །
འདིར་ ཡང་ ཧོར་ སེ་ཆེན་གྱི་གདུང་ བརྒྱུད་ རྒྱལ་ བུ་ དབང་ པོའི་ དབུར།
རི་ཐང་གི་དཔོན་རྣམས་དང་། བེ་རི་ཁྲི་དཔོན་ཁག་གསུམ་སོགས་མང་པོས་
གདན་ཞུ་ནན་ཏན་དང༌། གསེར་དངུལ་མུ་ཏིག་ཟ་འོག་སོགས་བདོག་པའི་
དངོས་པོ་མང་པོས་བསྙེན་བཀུར། ལི་ཐང་སོགས་སུ་སྤྱན་དྲངས་པར་ཕྱག་
ཕེབས་ཏེ། ཕྱི་ནང་གི་འཁྲུག་ཆེན་རྣམས་གཏན་ཞིར་མཛད། ཕྱག་ནས་རྒྱང་
རིང་དུ་ཕྱིན་པ་དང་ཟུག་པ་མང་། ཡོས་ལོ་ཟླ་བ་གསུམ་པར་གདན་ས་གནས་
སྒོའི་ཀ་ཀ་རི་ཕུག་ཏུ་ཕེབས། མཁན་ནང་དགེ་འདུན་གྱིས་བསུ་ཚེ་ངོ་མཚར་གྱི་
ལྟས་དང་གཟིགས་སྣང་མང་དུ་བྱུང་། གྲུབ་ཆེན་པཎིའི་སྒྲུབ་གནས་རྣམས་སུ་
ཕེབས། གྲུབ་ཐོབ་ཆེན་པོའི་སྐུ་འདྲ་གསུང་བྱོན་མ་སོགས་ལ་མཆོད་པ་ཆེར་
649



མཛད། ཕྱག་ནས་མང་དུ་ཟུག ཆོས་འབྱུང་སྟེང་གི་ཕ་བོང་ཞིག་ལ་ཞབས་
རྗེས་དྲུག རྒ་ལོ་ཕུག་ཏུ་ཞབས་རྗེས་དྲུག་རྣམས་བཞག ཆོས་ཁྲི་སར་ཀུན་
གྱིས་མཐོང་བར་ཞབས་གཉིས་ཀྱི་རྗེས་ཤིན་ཏུ་གསལ་བར་བཞག རྟོགས་ལྡན་
ཆོས་འབུམ་ལ་རྒ་ལོ་ཕུག་གི་ལམ་དུ་ཆིབས་པ་ལྷུན་གྲུབ་ཀྱི་ཞབས་རྗེས་ཡོད་ཟེར་
བ་རྨིས་པས་ནམ་ལངས་པ་ན་ཕྱིན་ཏེ་ཉུལ་བས་ གསལ་པོར་མཇལ། དུས་་
མཁྱེན་ཡབ་སྲས་ཀྱི་སློབ་བརྒྱུད་ཀྱི་གྲྭ་རྒྱུན་རྣམས་གཙོར་གྱུར་རོང་ཁག་བཞི་བུམ་
འབོར་སྒང་ཆེ་ཆུང་གི་ལྷ་སྡེ་མི་སྡེ་མཐའ་དག་གིས་མཆོད་སྤྲིན་རྒྱ་མཚོས་མཆོད།
ཆོས་འཁོར་རྒྱ་ཆེན་ བསྐོར་ནས་ སྟོན་ པ་ གཉིས་ པ་ ལྟ་བུའི་འཕྲིན་ལས་བྱུང༌།
དེར་གྲུབ་ཐོབ་ཉག་སེའེ་སྐྱེ་བ་གྲུབ་ཆེན་ཆུ་འཕུར་བས་མཇལ། འབུལ་ཞབས་
མཐའ་ཡས་པར་མཛད། ཁོང་གིས་འབྲི་ཆུའི་ཁར་དྲུང་ན་རིམ་རྣམས་དྲུག་
བརྩེགས་སུ་བཞུགས་པ་གཅིག་ལ་གཅིག་ཐིམ་ནས་རྗེ་དོན་ལྡན་ཞབས་སྤྱན་རས་
གཟིགས་སུ་གྱུར་ཅིང་སླར་རྗེ་འདི་ཉིད་དུ་གྱུར་པར་སྣང་། དབྲ་ཐོག་ཏུ་དང་
པོར་བཅུ་གཅིག་ཞལ་དང་ཅི་ཞིག་ན་དྲུང་ཉིད་དུ་སྣང་བ་དང༌། བཻཌཱུརྱའི་ས་
གཞིར་པད་དམར་ལ་འོད་དཔག་མེད་དང༌། རྒྱལ་བ་རྒྱ་མཚོ་སོགས་སུ་་་་་
གཟིགས་ཚུལ་ཆེས་མང་། དེ་ནས་གྲུབ་ཆེན་པ་དེ་བེལ་ཕུར་བསམ་གཏན་གླིང་
དུ་སྒྲུབ་གྲྭ་བཙུགས་ཏེ་སྒྲུབ་དཔོན་དུ་བསྐོས་པར་མཛད། རྫོང་ནག་གི་གནས་
གཟིགས། འབོམ་ཉག་ཏུ་ཕེབས། ཁྲོམ་ཁྲི་དཔོན་གྱིས་གཙོས་བན་བོན་སྐྱ་
སེར་ཁྲི་ཕྲག་སྨིན་གྲོལ་མཛད། སྤུང་རི་སོགས་སུ་ཕེབས། འདས་ལོག་པ་
ཡོན་མཆོད་ཀྱིས་འབུལ་ཞབས་ཆེར་བྱས། ཁོང་གིས་དང་པོར་དྲུང་ཉིད་སྤྱན་
རས་ གཟིགས་འཁོར་བ་དོང་སྤྲུག་དམར་པོར་ཞག་མང་དང་། སྤྱན་རས་་་་
གཟིགས་དཀར་པོ་བསྟན་གཙོ་རེས་མོས་སོགས་མཇལ་ཚུལ་ངོ་མཚར་བ་བགྲང་
ལས་འདས། སྤུང་རིར་ཕེབས། ཕྱག་ནས་མང་དུ་ཟུག་ཅིང་ཆུ་མིག་ཆུང་
ངུར་ཕྱག་ནས་མཛད་པས་དེ་མ་ཐག་ཆེར་འཕེལ། ཆོས་སུ་བློ་གཞོལ་ངེས་ཀྱི་བུ་
650



སློབ་མཚན་ཉིད་དང་ལྡན་པ་མང་པོ་དབང་ཁྲིད་ཀྱིས་རྒྱུད་སྨིན་པར་བྱས་ནས་
སྒྲུབ་པ་བར་བཞག གྲུབ་ཆེན་པཀྵིའི་དགེ་བསྙེན་འདམ་ཆེན་ཙོ་རའི་ གཡུ་
མཚོ་ཁར་ཕེབས། སྒྲུབ་སྡེ་མང་ཞིག་བཙུགས། བར་གང་དུ་ཆུ་མིག་ཆུང་བ་
ལ་ཕྱག་ནས་མཛད་པས་ཆེར་འཕེལ། འབའ་ཐང་དུ་ཕེབས། འཁྲུག་རྩོད་ཞི་
བར་མཛད། སྨོན་བཟང་དཀའ་བཅུ་པ་སོགས་ཀྱིས་སྤྱན་དྲངས། བདེ་ཆེན་
གླིང་དུའང་སྒྲུབ་གྲྭ་བཙུགས་རེ་ན་སྟོང་དཔོན་སོགས་ཀྱི་ངོར་ཕེབས་ནས་ཐམས་
ཅད་སྨིན་གྲོལ་ལ་བཀོད། བྲ་བ་བཀའ་གདམས་པའི་སྒྲུབ་གནས་འབོ་དེ་་་
དགོན་དུ་ཕེབས། སྒྲུབ་གྲྭ་བཙུགས། མཆོག་རབ་ཏུ་ཕེབས་ཏེ་འཁྲུག་རྩོད་
རྣམས་གཞིལ། རས་བུད་མཛད། སྒྲུབ་གྲྭ་བཙུགས། ངོ་ཁྲོ་དང༌། སོག།
འབྲི་ཆུ་རྒྱུད་པའི་ལྷ་སྡེ་མི་སྡེ་རྣམས་སྨིན་པར་མཛད། རྩང་བར་དུ་སྒྲུབ་སྡེ་
བཙུགས། སྦྱོར་སྒང་དུ་འབྲུག་ལོའི་གསར་བཞད་མཛད། དེར་སྒོ་གསུམ་
ཤིང་རྟ་ཚོགས་གཉིས་ལམ་དུ་དྲངས། ཞེས་སོགས་རང་གི་རྣམ་ཐར་རྒྱས་པར་
གསུངས། དགེ་བསྙེན་རྒྱལ་འབར་གྱི་ཞོལ་གྲུབ་ཆེན་པཀྴིའི་ཆོས་ཁྲི་བྱིན་་་་
རླབས་ཅན་གྱི་ཁར་དགེ་འདུན་རུ་གསུམ་གྱིས་སྤྱན་དྲངས། ཕྱི་ནང་གི་འཁྲུག་
རྩོད་རྣམས་ཞི་བར་མཛད། རྨ་ཆུ་རྒྱུད་ཀྱི་ལྷ་སྡེ་མི་སྡེ་རྣམས་ཚིམ་པར་མཛད་
ནས་འགྲོ་མགོན་རས་ཆེན་གྱི་སློབ་བརྒྱུད་བཅུ་གཉིས་སྐོར་བས་ཚེམ་ཙི་དགོན་དུ་
སྤྱན་དྲངས། ཡང་དགོན་དུ་སྒྲུབ་གྲྭ་མཛད། དེར་ཕྱག་མཆོད་མཛད་པ་ན་
སྨོན་བཟང་དཀའ་བཅུ་བས་དྲུང་གི་ཕྱག་མཐིལ་དུ་འོད་གོང་དམར་པོ་འོད་སྣ་
ཚོགས་ འཕྲོ་ བ་ ཞིག་ མཐོང་ བས་ བྱིན་རླབས་ཞུགས། གནས་ སྒོར་ ཕེབས།
དབྲ་འབྲུ་གཉིས་ཀྱི་འཁྲུག་ཆེན་བསྡུམ། ཀ་ཀ་རི་ཕུག་བསམ་འགྲུབ་གླིང་དུ་
དབྱར་བཞུགས་བུག་སྒོ་མཛད། དེའི་ཚེ་ཉིད་ཀྱིས་གསུངས་པ། དབེན་པ་
ལས་སྐྱེས་པའི་སྒྲུབ་པ་ནི་ཡོན་ཏན་ཐམས་ཅད་ཀྱི་གཞི་རྟེན་ཡིན་ཏེ་གྲུབ་པའི་
རྟེན་ཡུལ་མཆོག་ཏུ་གྱུར་པ་ཀམ་པོ་རི་ཁྲོད་དུ་བདག་ཀྱང་དཀོན་མཆོག་ལ་གུས་
651



པ་སྐྱེད་ཅིང་ཡང་དག་འཇོག་དང་ཁ་ཏོན་ལ་བརྩོན་པར་བྱས་པས་འཇིག་རྟེན་
དང་འཇིག་རྟེན་ལས་འདས་པའི་ཡོན་ཏན་ཅུང་ཟད་ཐོབ་པ་སྙམ་མོ། །བྱང་
ཆུབ་སེམས་ཀྱང་སྐྱེས་ཤིང་ཉོན་མོངས་མགོ་བསྙམས་སོ། །བདག་མེད་པ་ཡང་
མངོན་སུམ་དུ་གྱུར་ཏོ། །གཞན་ཡང་ཡོན་ཏན་མངོན་དུ་བགྱིས་ཏེ་དེ་ལྟ་ན་
ཡང་འདོད་པ་ཐམས་ཅད་དགེ་བས་འགྲུབ་པས་སེམས་ཅན་གང་འདོད་པས་
ཕོངས་ པ་ རྣམས་ དགེ་བའི་ཆོས་འབའ་ཞིག་ལ་སྦྱར་བར་བྱའོ་ཞེས་ གསུངས།
དེ་ནས་རོང་ཁ་བཞི་སོགས་ཀྱིས་གསོལ་བ་བཏབ་པས། འབྲུག་ལོ་ཟླ་བ་དགུ་པ་
ནས་སྒར་བཏེག ཨ་བཟང་ནང་སོ་སོགས་དེ་ཕྱོགས་ཀྱི་ལྷ་སྡེ་མི་སྡེ་ཁག་མཐའ་
དག་གིས་གུས་པས་མཆོད། ཁ་བ་དཀར་པོར་སྒྲུབ་གྲྭ་མཛད། སྔགས་སྡེ་
རྣམས་ཀྱིས་སྤྱན་དྲངས་ཏེ་བྱོན། ཁྲིད་ལྕགས་རར་རས་འབུད་དང་སྦྲུལ་ལོའི་
ལོ་སར་མཛད། དེར་རང་བྱུང་བའི་ཐུགས་དམ་ཕྱག་ཕྲེང་རྡོག་པོ་བཙུགས་པ་
ལས་སྐྱེས་པའི་བོ་དྷི་ཙེ་ཐམས་ཅད་ལས་ཆེས་བཟང་བའང་ཡོད་འདུག ཕྱི་ནང་
གི་འཁྲུག་རྩོད་རྣམས་ཞི་བར་མཛད། རྡོར་སེང་བ་བཀྲ་ཆོས་ཀྱིས་སྤྱན་དྲངས།
དེར་དབུས་པ་བླ་མའི་རྨི་ལམ་དུ་དྲུང་ནས། ཕྱག་རྒྱ་ཆེ་ལ་སྐྱེ་འགག་འགྲོ་འོང་
མེད། །བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག ། ཅེས་གསུངས།
དེ་ཕྱིན་ཆད་མཉམ་རྗེས་ཀྱི་དབྱེ་བ་ཟད་སྐད། འབུལ་ཆེན་གྱི་ཚེ་ངོ་མཚར་གྱི་
ལྟས་སོགས་རབ་ཏུ་འབྱམས་ཀླས། འདོབ་སྣར་སྤྱན་དྲངས། འཁྲུག་རྩོད་
རྣམས་གཞིལ། སྣར་སོར་མཆོད་རྟེན་ལ་རབ་གནས་ཚེ་ནམ་མཁར་འཇའ་
འོད་འབྲུག་ སེང་སོགས་ཀྱི་དབྱིབས་སྣ་ཚོགས་པས་ཁྱབ་པ་བྱུང་། རྗེ་དུས་་་
མཁྱེན་གྱི་སྒྲུབ་གནས་སྤང་ཕུག་ ཏུ་ སྐུ་འདྲ་གསུང་འབྱོན་ལ་མཆོད། དེར་་་་
དབྱར་བཞུགས་མཛད་ཟླ་བ་གསུམ་འདག་སྦྱར་ལ་བཞུགས། འཇང་ས་ཐམ་
རྒྱལ་པོས་འབུལ་ཞབས་རྒྱ་ཆེར་སླེབ། ཡང་རྒྱ་ནག་ནས་གོང་མ་ཆེན་པོ་ཆིང་
ཧྭའི་ལུང་གིས་དབུ་ཞྭ། ཞྭ་ནག་ཁྱད་པར་ཅན་དང་། མུ་ཏིག་གི་སྣམ་སྦྱར།
652



ཡོལ་བ། བླ་བྲེས་སོགས་མཆོད་རྫས་བསམ་གྱིས་མི་ཁྱབ་པ་དང་གསེར་བྲེ་ཆེན་
གོས་དར་ཁྲི་ཕྲག་སོགས་ཀྱི་འབུལ་བ་བསྙེན་བཀུར་རྒྱ་ཆེར། ཀོན་ཏིང་གོའི་ཤི་
བསོད་ནམས་རྒྱ་མཚོ་དང་། དུ་གང་བཀྲ་ཤིས་བཟང་པོ། གསོལ་ཇ་བ་འོད་
ཟེར་རྒྱ་མཚོ། ཉི་མ་འོད་ཟེར་རྣམས་ཀྱིས་ཕུལ་ཞིང་གོང་མ་སྐུ་ཚེ་ཆབ་སྲིད་
བརྟན་པའི་སྨོན་ལམ་གྱི་རྒྱུན་མཛད། པུ་འབོར་སྒང་ཆེན་དུ་ཕེབས། ས་
སྟོད་དུ་དགེ་འདུན་དཔག་མེད་ལ་ཆོས་གསུངས་དུས་ངོ་མཚར་གྱི་ལྟས་ཤིན་ཏུ་
མང༌། ཁང་དཀར་དགོན་ སར་ སོགས་ སུ་ ཕེབས། དེ་རྣམས་ སུ་པུ་་་་་་
བསྡམས་པའི་ནང་དུའང་ཕྱག་ནས་ཕྱིན་པ་མང་། གོང་དུ་གསེར་ཡིག་པ་་
རྣམས་བརྫངས། སླར་ཀརྨ་སི་ཏུ་པས་ཞུས་ཏེ་ཟླ་བ་བཅུ་པའི་ནང་དུ་ཀརྨའི་
ཕྱོགས་ལ་ཕྱགས་བཏེག མཚོ་ཁར་ཕེབས། རས་བུད་དང་རྟ་ལོའི་ལོ་སར་
མཛད། གཞའ་སར་རྙིང་གི་འཁྲུག་རྩོད་བསྡུམས། ཁྲོམ་ཁྲི་དཔོན་སོགས་
དང་ཀ ཐོག་པ་ཡོན་མཆོད་ཀྱིས་དད་པས་མཆོད། སྦྲུལ་ལྕེ་རྣམ་རྒྱལ་སྟེང་
སོགས་དང་ སྟག་མགོ་བྱང་ཆུབ་གླིང་རྣམས་ སུ་ བྱོན། དེར་སྒྲུབ་སྡེ་མཛད།
དྲིའི་ཛོ་ལྷ་ནང་དུ་ཞྭ་དམར་བཞི་པ་དང་གླིང་ཙན་ཤིན་ཝང་གིས་མཇལ་དུས་ངོ༌
མཚར་བའི་ལྟས་མང༌། ཤུག་རི་ཐང་དུ་ཕེབས། ཆིབས་པ་ལྷུན་གྲུབ་འདས་
པའི་སོ་ལ་དུང་དཀར་མཆིན་པ་དང་རུས་པ་ཐམས་ཅད་རིང་བསྲེལ་དུ་སོང་
ཞིང༌། ཨ་ དཀར་ པོ་ མང་ དུ་ བྱོན། འཇའ་ འོད་ ཀྱིས་ ཐམས་ ཅད་ ཁྱབ།
སླར་ཀྲེ་ཤོད་དུ་ཕེབས། རྗེ་དུས་མཁྱེན་གྱི་སྒྲུབ་གནས་ལྷ་མོ་ཕུག་ཏུ་ལྷ་མོའི་ཕོ་
བྲང་ཐོད་པ་སྐམ་རློན་གྱི་གུར་དང་བཅས་པ་གཟིགས་ཏེ་བསྟོད་བསྐུལ་མཛད།
གླིང་ཙན་ཤིན་ཝང་གིས་སྤྱན་དྲངས། མཆེད་ཡ་དང་སྲས་པོ་ཕུལ། བདག་
པོའི་ཐང་སྐུ་ལ་ཕྱག་ནས་མང་དུ་ཟུག གླིང་བར་ཚང་གི་དུ་སི་ཏིང་འཛིན་ཡེ་
ཤེས་ཀྱིས་གདན་དྲངས་ནས། དབོན་པོ་ཏིང་འཛིན་འོད་ཟེར་དང༌། ཏིང༌
འཛིན་གྲགས་པ་གཉིས་ཕྱགས་ཕྱིར་ཕུལ། ཆོས་སྡེ་བཏབ། འདན་ཙན་ཐང་
653



ལྷ་ཁང་སོགས་སུ་བྱོན། ཁྲི་དཔོན་པས་དབོན་རྣམ་རྒྱལ་གྲགས་པ་ཕུལ། ཉི་
ལྡན་སྟེང་དུ་ཆོས་སྡེ་བཏབ། མཚོ་གཤིས་སུ་མཚུར་ཕུ་རིན་པོ་ཆེ་གདན་འདྲེན་
དུ་ཕེབས། ཟུར་མང་དུ་ཕེབས། བདེ་ཆེན་རྩེར་སྒྲུབ་སྡེ་མཛད། རས་བུད་
དང་ལུག་ལོའི་ལོ་སར་མཛད་ནས་ཀརྨར་ཕེབས། དགའ་བྱེད་སྒང་དུ་དབྱར་
བཞུགས་བུག་སྒོ་མཛད། མགོན་པོ་བེར་ནག་ཅན་ཡང་ཡང་གཟིགས་ཏེ་ཤིན་
ཏུ་ཁྲོས་པ་གདོང་པ་གསུམ་པ་ཞེས་པའི་ཞལ་གཟིགས་ལྟར་གྱི་ཆགས་ཚད་དང༌
བསྟོད་བསྐུལ་མཛད། སྤར་ཁར་ཕེབས། སྒོམ་སྡེ་ནང་ཡ་གཉིས་ཀྱི་འདུན་མ་
སོགས་འདི་ཕྱིའི་དོན་མཛད། སྨ་རི་དྭགས་སུ་བཞུགས་དུས་དགུན་སྒང་ཆེན་
ལ་མེ་ཏོག་སྡོང་པོ་གཅིག་ལ་མེ་ཏོག་ཁ་བྱེ་བ་བདུན་ཡོད་པ་མེ་ཏོག་རེ་རེ་ཡང་གེ་
སར་སེར་པོ་འདབ་མ་ཨུཏྤལ་ལྟར་སྔོ་བ་བཅུ་གསུམ་རེ་ཡོད་པ་སྐྱེས་ཏེ་ངོ་མཚར་
དུ་གྱུར། ལྷོ་རྫོང་སར་སོགས་སུ་ཕེབས། ནང་སོ་གྲགས་རྒྱལ་སོགས་ཀྱིས་
མཆོད། བླ་མ་འོད་བཟང་སོགས་ཀྱིས་ལྷ་སྟེང་དུ་སྤྱན་དྲངས། དེར་རས་
བུད་དང་སྤྲེལ་ལོའི་ལོ་སར་མཛད། ཀོང་པོ་ནས་བླ་མ་དཔལ་འབྱོར་དང་ཡོན་
བདག་སེང་གེས་རྩེ་ལྷ་སྒང་གི་རྟེན་གསུམ་ཉམས་པ་རྣམས་གསོས་ནས་ཕྱག་ནས་
གནང་བར་ཞུས་པས། སང་ཉི་མ་ཤར་དྲོས་ཙམ་ལ་ཕྱག་ནས་མཛད་པར་དུས་
ཚོད་བསྒྲིག་ཐོག་ཁྲོམ་ཆེན་པོ་ཚོགས་པའི་གསེབ་ཏུ་འབྲུ་སྣ་ཚོགས་པ་ཆར་ལྟར་
བབས། ནང་གི་རྟེན་རྣམས་ལ་མང་དུ་ཟུག ལྷོ་སྟོད་དཔལ་འབར་སོགས་
ཞབས་ཀྱིས་བཅགས། སོ་སོའི་ལྷ་ཁང་གསར་རྙིང་ལ་ཕྱག་ནས་ཟུག དེ་ནས་
རི་བོ་ཆེ། ངོམ་རྣམ་རྒྱལ་སྒང་བརྒྱུད། ཀར་ཏི་ཕུག་ ཏུ་ རས་བུད་མཛད།
སབ་མདོ་སོགས་སུ་ཕེབས། བྱ་ལོའི་ལོ་སར་མཛད། སྐྱོ་མདར་ཕེབས་སྡེ་
དགོན་མ་ལག་བཅས་ཕུལ་དབུས་པོ་སོགས་བརྒྱུད། ལ་པ་མཁན་པོ་གྲགས་
རྒྱལ་བ་སོགས་ཀྱིས་མཆོད། གཙུག་ལག་གཞུང་གསུམ་གྱི་སྐྱེ་བོ་རྣམས་བཏུལ།
འོར་དུ་བྱམས་ཆེན་མཇལ་ཞིང་མཆོད་པ་ཆེར་མཛད། ལ་པ་སོགས་ཀྱིས་་་་
654



བྱམས་ཆེན་ཆོས་འཁོར་གྱི་དགོན་སྡེ་བཏབ། གཞོན་ནུ་དཔལ་བླ་མར་བསྐོས།
རེ་ནེ་རྒྱལ་དགོན་དུ་ཕེབས། སྟོང་དཔོན་སོགས་ཀྱིས་མཆོད་འཁྲུག་རྩོད་་་་
རྣམས་ཞི། དེར་སྐྱེས་རབས་བརྒྱ་རྩའི་དོན་བསྡུས་མཛད་ཚེ་མེ་ཏོག་གི་ཆར་
བྱུང༌། རྗེ་རོལ་པའི་རྡོ་རྗེའི་སློབ་མ་རྫོགས་ཆེན་པ་ཆེ་ཆུང་གི་སློབ་བརྒྱུད་དང་
ཆུ་རྒྱུད་པ་སོགས་ཀྱིས་གང་སྟེང་དུ་སྤྱན་དྲངས། སྨར་ཁམས་མདོ་དྲུག་པས་
དྲུང་མཐོང་བ་དོན་ལྡན་གྱི་ཕྱག་ཞབས་ཀྱི་རྗེས་ངོ་མཚར་ཅན་གཟིགས་འབུལ་
བར་ཁྱེར་ཏེ་གཟིགས། འཁྲུག་རྩོད་རྣམས་བསྡུམས། སླར་རེ་ནེ་ནས་རྗེ་དུས་
མཁྱེན་གྱི་ཡོན་ཏན་གྱི་གདན། འཕར་དགོན་དུ་ཕེབས། སྐུ་འབུམ་སོགས་
མཆོད། དངུལ་དཀར་བཀྲ་ཤིས་ཕུན་ཚོགས་ཀྱི་དགོན་པ་བཏབ་སྟེ་བརྩོན་
འགྲུས་དཔལ་བསྐོས། སློབ་དཔོན་པདྨའི་སྒྲུབ་གནས་རྡོ་རྗེ་གྲོ་ལོད་དུ་ཕེབས།
དྲི་བཟང་གིས་ཡུལ་གང་། འབོས་དི་སོགས་རྣམས་སུ་བྱོན། འཁྲུག་རྩོད་
རྣམས་གཞིལ། རྫལ་སྒང་ཉོ་ལེ་རྒྱལ་མོའི་ཞོལ་དུ་ཕེབས། ཁ་བ་དཀར་པོའི་
གནས་བསྟོད་མཛད། རང་བྱོན་ལས་རྒྱ་བཟའ་ཀོང་ཇོས་གསལ་བར་བཞེངས་
པའི་རྣམ་སྣང་ཉེ་བའི་སྲས་བརྒྱད་དང་བཅས་པ་ལ་མཆོད་པ་ཆེར་མཛད། བྲ་
བ་བཀའ་གདམས་པའི་དགོན་པ་འདུ་ལོང་དགོན་དུ་ཕེབས། དགོན་་་་་་
གསར་དུ་ཡང་མཛད་དེ་སྨོན་བཟང་དཀའ་བཅུ་པ་བསྐོས། གནས་བསྟོད་
ཀྱང་མཛད། ཕྱི་ནང་གི་འཁྲུག་རྩོད་རྣམས་བསྡུམས། དམར་གཤིས་དཔལ་
འབར་དགོན་གསེར་ཁ་རྣམས་སུ་ཕེབས། འབུག་རྫོང་ནས་ཕྱག་ནས་མཛད་
པས་བཀའ་བཞི་ པའི་ ལྷ་ཁང་དང་ཚོང་དཔོན་ཚུལ་རྒྱན་གྱི་ ལྷ་ཁང་དུ་ཕྱིན།
ཀརྨར་ཕེབས་ཏེ་ལྷ་ཆེན་བཞེངས། རབ་གནས་ཀྱི་དུས་ངོ་མཚར་བའི་ལྟས་
དཔག་མེད་བྱུང༌། དེ་ལྟར་གཙོ་བོར་མདོ་ཁམས་སྒང་དྲུག་ཆུ་བོ་ཆེན་པོ་བཞིའི་
རྒྱུད་ཀྱི་བོད་ཆེན་ལྗོངས་སྤྱི་དང་ལྷོ་ངོས་སོགས་ཞབས་ཀྱིས་བཅགས་ཤིང་དགོན་
སྡེ་དང་གཙུག་ལག་ཁང་ཉམས་པ་རྣམས་གསོས་ཤིང༌། སྒྲུབ་སྡེ་དང་ཆོས་གྲྭ་
655



གསར་འཛུགས་གནང་བ་བཅས་རྣམས་ལ་དབང་དང་གདམས་ངག་ཟབ་མོ་རྡོ་
རྗེ་ཐེག་པའི་ཁྲིད་རིམ་གྱིས་དངོས་དང་རྒྱུད་ནས་སྨིན་གྲོལ་གྱི་ལམ་དུ་མཛད་ནས།
དམ་པའི་ཆོས་ཀྱི་འཆད་ཉན་སྒོམ་སྒྲུབ་འཛུགས་པ་སོགས་རྒྱལ་བསྟན་རིན་པོ་
ཆེར་སླར་ཡང་སྟོན་པ་གཉིས་པ་ལྟར་མཛད་ཅིང་ཡུལ་ཕྱོགས་དེ་དང་དེ་རྣམས་ཀྱི་
སྐྱེ་དགུ་མཐའ་དག་འཇང་དང་རྒྱ་ཧོར་ཕལ་ཆེར་སོགས་གང་འདུལ་རྣམས་ཐར་
པའི་ས་བོན་གྲུང་པོར་མཛད་ཅིང༌། དེ་ནས་དབུས་ཕྱོགས་སུ་ཕྱགས་བཏེག་སྟེ།
ཕེབས་ ལམ་ འདམ་ དུ་ རྒྱལ་ ཆེན་ བཅོ་ བརྒྱད་ སྡུན་ བསུར་ བྱུང༌ བ་ གཟིགས།
འབའ་རོམ་པ་ཆེན་པོའི་ཞབས་རྗེས་སྔོན་མ་མཐོང་བ་དག་གསལ་བར་བསྟན།།
འདམ་གཞུང་དུ་ཡོར་དགོན་འདེབས་པའི་རྨང་བཞག་ཉིན་དགུན་འབྲུག་གི་སྒྲ་
དང་མེ་ཏོག་གི་ཆར་བྱུང༌། དེར་སྐུ་མཚམས་ལ་བཞུགས་པ་ན་ཡང་དགུན་ཆར་
འབབ་པ་དང་ཆོས་གསུངས་པའི་ཉིན་ཞིག་ཆོས་གྲྭར་ནས་ཀྱི་ཆར་མངོན་སུམ་དུ་
འབབ་པ་བྱུང་། ཆུ་མིག་གསར་དུ་བརྡོལ། །
དེ་ནས་མཚུར་ཕུར་ཕེབས་ཏེ་ལྷ་ཆེན་འཛམ་གླིང་རྒྱན་ས་གཡོས་ཀྱིས་ཅུང་
ཟད་གནོད་པའི་ཞིག་གསོ་དང་རབ་གནས་ མཛད་ཚེ་བསྟན་པའི་བདག་པོ་་་
དངོས་འཁོར་བཅས་ ཐིམ་པར་གཟིགས། གོང་མ་རྒྱལ་པོའི་གསེར་ཡིག་པ་
ཆེན་ཤི་དུ་གང་སོགས་ཀྱིས་ལུང་འབུལ་ཞབས་ དཔག་མེད་ཕུལ། ལྷ་ སར་་་་
ཕྱགས་བསྐྱོད་དེ། དགེ་བོན་ ཁར་སྣེའུ་རྫོང་པ་སྐུ་མཆེད་དཔོན་གཡོག་གིས་
ལྷའི་འབྱོར་པ་ལྟ་བུས་བསུ་བ་དང་བཅས་ཏེ་ལྷ་སར་ཕེབས། བཅོ་ལྔའི་ཉིན་ཇོ་
བོ་རིན་པོ་ཆེར་མུ་ཏིག་གི་སྣམ་སྦྱར་ཇོ་བོ་མི་བསྐྱོད་རྡོ་རྗེ་ལ་སྣམ་སྦྱར་གསེར་མ་
སོགས་མཆོད་སྤྲིན་མཐའ་ཡས་པ་དང་སྨོན་ལམ་མཛད་ཚེ་ངོ་མཚར་བའི་ལྟས་
དཔག་ཏུ་མེད་པ་བྱུང་། རིམ་པས་བྱང་གི་ཕྱོགས་ཐང་ལྷའི་ཞོལ་དུ་བཞུགས།
ཆོས་འཁོར་རྒྱ་ཆེར་བསྐོར། སྣེབ་ལུང་དགོན་ཕུལ་ཞིང་ རབ་གནས་ མཛད་
པས་འཕེལ། འདམ་ཅོག་ཙེ་ལ་ཁ་ནས་གོང་དུ་གསེར་ཡིག་པ་རྣམས་མངགས།
656་



གནམ་མཚོའི་དོ་བསྐོར་མཛད་ནས་དེར་བཀའ་བརྒྱུད་ཀྱི་བླ་མ་ཐམས་ཅད་་་་
གཟིགས། ར་སྒྲེང་དུ་ཇོ་བོ་ཡབ་སྲས་གཟིགས། དགོན་པ་གོང་གི་གདན་ས་
པས་དེས་དབང་བའི་བསྐོར་ལམ་ཡན་ཆད་ཕུལ་ཏེ་བསྐོས་ཇ་གནང་། ཡང་
དགོན་གྱི་སྒྲུབ་སྡེ་མཛད། ར་སྒྲེང་གི་བཀའ་སྲུང་ལངྐ་མགྲིན་བཅུ་གཟིགས།
ཇོ་མོ་གངས་སུ་ཕེབས་པས། གངས་དཀར་མས་བསུ་བར་གཟིགས། འབྲོང་
བུ་དགོན་རྙིང་དུ་སྔགས་པ་ཞིག་གི་ཐང་སྐུ་ལ་ཕྱག་ནས་གནང་བས་ཕྱག་ནས་ལ་
རིང་བསྲེལ་མང་དུ་བྱུང༌། ལྷ་ཕུ་གངས་རར་ཕེབས། གསེར་འབུམ་ཕུག་ཏུ་
རེ་ཞིག་དབེན་པ་མཛད། ཐར་འདོད་མང་པོ་སྨིན་གྲོལ་དུ་མཛད། ཆོས་
འབྱུང་སྟེང་གི་གནས་སྒོ་ཕྱེས། ཡོ་ཅག་མཚོ་སྨན་སྦྲུལ་གྱིས་བརྒྱན་པས་མཆོད།
རྒྱ་ཚོར་སྤྱན་དྲངས་ཏེ་ལྷ་ཁང་ལ་ཕྱག་ནས་མཛད་པས་བར་སྣང་ལ་ཕྱག་ནས་ཟླ་
བ་དུ་མར་ཆགས། ཐག་རིང་པོ་ནས་སྟག་སྣའི་རྫོང་ནང་དུ་ཕྱག་ནས་ཕྱིན།
འོ་ཡུག་ཏུ་རྗེ་ཞྭ་དམར་པ་སོགས་ཚོགས་པ་རྒྱ་མཚོ་ལ་མདོ་སྡེ་ལས་བརྒྱ་པ་སོགས་
གནང་། ཟ་ཕུ་ལུང་དུ་གཏེར་ལུང་རྣམས་གཟིགས་པ་ན་གཏེར་དང་གཏེར་
བདག་རྣམས་ཇི་ལྟ་བར་གཟིགས། རྡོ་རིལ་ཆུང་ངུའི་སྟེང་དུ་ཆེན་པོ་བརྩེགས་
པ་ཞིག་དང་བྲག་ལ་སློབ་དཔོན་པདྨའི་སྐུ་རང་བྱུང་སྔོན་མ་མཐོང་བ་བསྟན།
མཚུར་ཕུར་ཕེབས། མདོ་སྔགས་བཤད་གྲྭ་བཙུགས་ཏེ་ངོ་ཁྲོ་རབ་འབྱམས་པ་
དབང་ཕྱུག་དཔལ་བླ་མར་བསྐོས། འབྲི་ཁུང་པས་ནན་ཞུས་ཀྱིས་ཁྲོ་བ་ཁར་
ཕེབས། ཆོས་རྗེ་རིན་པོ་ཆེ་སྐུ་མཆེད་ཀྱིས་གཙོས་མཆོད་སྤྲིན་དཔག་མེད་་་་
མཛད། བཀའ་བརྒྱུད་ཀྱི་ཆོས་སྐོར་མང་དུ་གནང་བས་ཐུགས་ཚིམ། ཁྲོ་བ་
ཁ་དགོན་མ་ལག་དཀར་ལེབ་རྫོང་བྲམ་སོགས་ཀྱིས་ཞུས་ཏེ་སྒྲུབ་སྡེ་བཙུགས་པ་
ཤིན་ཏུ་དར། རོང་པོ་དང་མཐའ་བཞི་སོགས་ཀྱིས་རིམ་པར་སྤྱན་དྲངས་ཏེ།
བྱང་རྒྱུད་ཅོག་ཙེ་ལའི་བར་དུ་ཕེབས། ཕྱོགས་ཀྱི་གདན་འདྲེན་པ་ཡང་མང་།
དེར་ཞྭ་དམར་པས་སྣེ་གདོང་དུ་གདན་འདྲེན་ནན་ཞུའི་འབུལ་ནོད་རྒྱ་ཆེར་
657



མཛད། དེ་ནས་ལྷ་ས་ནས་རིམ་རྒྱུད་ཀྱིས། སྙེ་ཐང་འོར་དུ་ཇོ་བོའི་གསོལ་
ལྷུང་དང་ལུང་བསྟན་སྒྲོལ་མ་གཉིས་གཟིགས་ཚེ་ཇོ་བོ་དང་བྱང་སེམས་དུ་མ་བྱོན།
འུ་ཤང་དུ་ཁྲི་རལ་ཡིན་པའི་སྔོན་གནས་དྲན། སྤྲོ་ཞིང་དུ་རྗེ་མར་པའི་གདུང་
ཁང་རིན་པོ་ཆེ་མཇལ་བ་ན་རྗེ་མར་མི་དང་རྔོག་པ་ཡབ་སྲས་རྣམས་དངོས་སུ་
གཟིགས། ཡར་རྒྱབ་དཔོན་ཆེན་རིན་བཟང་ཡབ་ཡུམ་གྱིས་ལྷའི་བཀོད་པ་ལྟ་
བུས་མདུན་བསུས་དོལ་དུ་སྤྱན་དྲངས་ཤིང་བྱམས་གླིང་པ་དང་ལོ་ཆེན་བསོད་
ནམས་རྒྱ་མཚོ་སོགས་ཀྱིས་མཇལ། དེ་ནས་སྣེའུ་གདོང་རྩེར་ཕེབ་ལམ་སྐྱིད་
བདེ་ཕུག་ཏུ་སྤྱན་སྔ་ཆོས་ཀྱི་རྒྱལ་པོ་ལུགས་གཉིས་ཀྱི་འཁོར་དང་བཅས་པ་འཁོར་
ལོས་ སྒྱུར་ བ་ ལྟ་ བུའི་ འབྱོར་ པས་ མདུན་ བསུ་ དང༌ ཐབ་ འཛིན་ ལ་ ཕེབས།
ཞབས་ལ་སྤྱི་བོས་གཏུགས་པའི་དད་པ་གཏིང་ཕྱིན་པ་མཛད། ཟླ་གཅིག་ལྷག་
ཙམ་སྣེའུ་གདོང་རྩེར་བཞུགས། མདོ་སྡེ་དུ་མའི་ལུང་། ཆོས་དྲུག་གི་ཁྲིད་
སོགས་ཀྱིས་སྨིན་གྲོལ་མཛད། རྩེས་དང་དུ་སྤྱན་དྲངས་ཉིན་འཇའ་འོད་དང་
མེ་ཏོག་གིས་སྐྱེ་བོ་ཐམས་ཅད་ཡིད་འགྱུར། ཚོགས་ཆོས་སུ་ཕྱག་ཆེན་ལྔ་ལྡན་
གནང་བས་ཐམས་ཅད་གྲོལ་བ་ཐོབ། སྤྱན་སྔ་རིན་པོ་ཆེ་ལུགས་གཉིས་ཀྱི་དྲུང་
སྐོར་ཆེན་པོས་བསྐོར་བ་སྟོང་ཕྲག་ལྷག་པས་ཞབས་སྐྱེལ་ཁྲ་འབྲུག་གི་བར་མཛད་
ནས་དེར་གནས་མཇལ་བ་ན་སྔོན་རྒྱལ་བློན་གྱི་སྔོན་གནས་དུ་མ་དྲན། འཕྱོང་
རྒྱས་སྟག་རྩེར་ཕེབས། དགོན་རི་བོ་བདེ་ཆེན་ནས་ཕྱག་ནས་མཛད་པ་སྟག་
རྩེའི་རྫོང་ནང་དུ་ཕེབས། དེ་ནས་ཤམྦུའི་གངས་ལ་རེ་ཞིག་དབེན་པ་མཛད།
ཡར་སྟོད་པ་དང་བྱ་པ་གཉིས་ཀྱི་སྡེ་འཁྲུག་ཆེན་པོ་ཞག་གསུམ་གྱི་ནང་དུ་དུམས་
གཙང་མཛད། སྡེ་དྲུག་ལ་སོགས་པའི་དགེ་འདུན་བསྡུས་ཏེ། འཆམས་སྐུ་
དར་སེར་གདུགས་རོལ་གྱིས་བསུ་བའི་བཀོད་ཆེན་ས་གཞི་ཁེབས་པས་སྡུག་་་་
བསུས་ ཏེ་ ཆོས་ རྒྱལ་ ལྷུན་ པོར་ ཕེབས། ཟླ་ ཕྱེད་ རེ་ ལ་ འབུལ་ ཆེན་ རེ་ དང་།
ཐོག་མཐའ་བར་གསུམ་དུ་ཚད་པས་བརྒལ་བའི་འབུལ་ཆེན་གསུམ་བྱས་པའི་
658



དང་པོ་ལ་ཆོས་འཁོར་ལྷུན་པོའི་དགོན་སྡེས་ཐོག་དྲངས་གཡེ་རོང་དང་མོན་ཤལ་
མོ་ཚུན་བྱ་བའི་མངའ་ཞབས་སུ་གཏོགས་ཚད་ཀྱི་དགོན་སྡེ། གཉལ་སྡེ་དྲུག །
བྱར་ཆོས་སྡེ་ལྷོ་རི་སྨད་ལྷོ་བྲག་མཁར་ཆུ་ལྷ་ཁང་སོགས་ཆེ་ཕྲ་ཐམས་ཅད་ཡི་གེར་
བཏབ་སྟེ་ལྷ་སྡེ་ཐམས་ཅད་ཕུལ། བར་པ་ལ་ཁྲི་དཔོན་པའི་སྲས་ཆོས་རྒྱལ་ནོར་
བུ་དང་བཀྲ་ཤིས་རྣམ་རྒྱལ་སྐུ་མཆེད་དབུ་སྐྲ་ཕུལ་ནས་མངའ་ཞབས་ན་ཡོད་དོ་
ཅོག་གི་སྐྱེ་འགྲོ་ཐམས་ཅད་ཕུལ། གསུམ་པར་གཞིས་ཀ་ཆོས་རྒྱལ་ལྷུན་པོས་
གཙོས་ནས་ཤེལ་མཁར་རྫོང་ཆེན། ཡང་རྩེ། ཤར་གཞིས་ཀ་སོགས་ཁོང་རང་
དབང་བའི་རྫོང་གཞིས་མངའ་ཞབས་དང་བཅས་པ་ཕུལ། འདི་རེ་རེ་དང་ཟླ་
ཕྱེད་ཀྱི་འབུལ་ཆེན་རེ་རེ་ལའང་ཟང་ཟིང་གི་དངོས་སྤྱད་གཞན་ནི་རེ་རེའང་ཁྲི་
རྭ་ཅན་གྱིས་བསྒྲུན་དུ་མི་ནུས། སྤྱིར་ཁྲི་དཔོན་བཀྲ་ཤིས་དར་རྒྱས་འདི་ནི་རྣམ་
དཔྱོད་དང་དད་སྟོབས་ཆེ། ཁྱད་པར་དྲུང་དུ་བཅོས་མིན་དུ་མི་ཕྱེད་དད་པ་
ཐོབ་སྟེ་རྒྱལ་སྲིད་བློས་ཁྲོལ་ཏེ་ཕུལ་ནས་སྨོན་ལམ་དང་བསྟོད་པ་གསོལ་འདེབས་
ཀྱང་དུ་མ་མཛད། སྲས་ཆེ་བ་རྭ་ལུང་རྒྱལ་དབང་རྗེའི་སྐུ་སྐྱེར་མཚན་ཆོས་ཀྱི་
གྲགས་པར་གསོལ་ཏེ་གོའི་ཤིའི་ལས་ཀ་གནང༌། སྐྱེར་གྱི་ཞལ་ངོ་དབོན་པོ་
ཕྱོགས་ལས་པ་ལ་བསྟན་པ་འཛིན་དགོས་པའི་བཀའ་ལུང་དང་ཀརྨ་འཕྲིན་ལས་
པའི་མཚན་གནང་སྟེ་ཆོས་འཁོར་ལྷུན་པོའི་གདན་སར་བསྐོས། སྔགས་ཀྱི་གྲྭ་
ཚང་གཉིས་ལ་དྭགས་པོ་རབ་འབྱམས་པ་དང༌། དུས་ཞབས་པ་ཤཱཀྱ་དབང་
ཕྱུག མཚན་ཉིད་ཀྱི་གྲྭ་ཚང་གཉིས་ལ་མཁས་པ་ནམ་མཁའ་དཔལ་བཟང་པ།
སྡེ་བདུན་རབ་འབྱམས་དབང་ཕྱུག་རྒྱལ་མཚན་པ་གཉིས་བསྐོས། ཟབ་མོ་
ཡང་དག་རི་དང་རྫ་དམར་སོགས་སུའང་སྒྲུབ་སྡེ་མཛད། དབྱར་བཞུགས་
དབྱར་སར་མཛད། ཀརྨ་གྲྭ་ཚང་གི་བཤད་གྲྭ་ཐོག་མར་བཙུགས་ཏེ་མི་ཉག་
རབ་འབྱམས་པ་ཀློག་པའི་སློབ་དཔོན་དུ་བསྐོས། རྗེ་བཙུན་མ་མངའ་རིས་
རྒྱལ་མོས་འབུལ་ཞབས་རྒྱ་ཆེར་ཞུས། དེར་འཆི་མེད་གྲུབ་པའི་སྐུ་སྐྱེ་བསྟན་
_659



པར་ཕན་ནུས་པ་སྟག་ལུང་གི་ཉེ་སྐོར་དུ་ཡོད་པར་ལུང་བསྟན། སེ་བ་ལུང་རྗེ་
དྭགས་པོའི་ངོ་མཐོང་ཕུག་དང་འཁྲུངས་གནས་སུ་ཡང་ཕེབས། དེ་དག་ཏུ་བླ་
མ་ལྷ་རྗེ་རྟག་ཏུ་གཟིགས། དེར་རྒྱ་གར་རྡོ་རྗེ་གདན་དུ་མ་ཧཱ་བོ་དྷི་ལ་ཞལ་
གསེར་སྙན་དར་སོགས་དང་། སངས་རྒྱས་ལ་བསྟོད་པ་སྨོན་ལམ། རྡོ་རྗེ་
གདན་དུ་སྒོ་ཡིག་ཏུ་སྦྱོར་རྒྱུ་བཅས་རྣམས་ལེགས་སྦྱར་དུ་བཀོད་པ། ཛོ་གི་འཆི་
མེད་མགོན་པོ་ལ་བསྐུར། སྔོན་རྗེ་དུས་མཁྱེན་མོན་དུ་སྒྲུབ་པ་མཛད་པའི་སྦྱིན་
བདག་མོན་གྱི་རྒྱལ་བརྒྱུད་པ་མོན། ཙང་མི། ཀ་ར་ཙ། རྒྱ་གར་ཏེ་དེ་རེ་རེ་
ལ་ཁྲི་སྐོར་རེ་ཡོད་པའི་བདག་པོ་མོན་རྒྱལ་པོ་མཇལ་དུ་སླེབས། འབུལ་ཞབས་
དཔག་མེད་དང་སྲས་པོ་གཅིག་ཕུལ་ཏེ་མོན་དུ་དགོན་གནས་འདེབས་པར་ཞུས།
གནས་ཆེན་དོམ་ཚང་རོང་གི་སྦྱིན་བདག་བགྱིད་པར་བྱས་ཏེ་རྡོར་འཛིན་བསྐོས་
པས་གནས་དར་རྒྱས་སུ་གྱུར། དེ་ལྟར་མཛད་པའི་སྐོར་དུ་ལོ་གཅིག་ལྷག་པར་
བཞུགས། འགྲོ་དོན་མཐའ་ཡས། སླར་གཡེ་རོང་བརྒྱུད། སྤྱན་སྔ་རིན་པོ་
ཆེས་སྤྱན་དྲངས་ཏེ་ཡར་འོན་གྱི་ཕྱོགས་ནས་ཕེབས་ཏེ། ཡར་ཆབ་གཙང་པོའི་
ཆུ་སྒྲོལ་ཉིན་སྤྱན་སྔ་རིན་པོ་ཆེ་དཔོན་སློབ་སྟོང་ཕྲག་ལས་ལྷག་པའི་ཆིབས་རགས་
སུམ་རྩེན་གྱི་བཀོད་པ་ལྟ་བུས་སྡུན་བསུར་ཕེབས། ཆུ་ཕན་ཚུན་དུ་ཆིབས་་
རགས་ཕེབས་པ་དུས་མཉམ་དེ་དག་ལྷ་མིའི་དཔལ་ཡོན་ཕུན་སུམ་ཚོགས་པའི་
དངོས་པོ་གཅིག་ཏུ་བསྡུས་པ་བཞིན་ལྷན་ཅིག་པས་ཕེབས་ཤིང་ཟངས་རི་མཁར་
དམར་གྱི་གནས་གཟིགས། དེར་མ་གཅིག་དང་གཅོད་ཡུལ་བཀའ་བརྒྱུད་་་་
རྣམས་བཞུགས་པར་གཟིགས། ཐེལ་དུ་ཕེབས་ཏེ་རྒྱལ་པོ་ཧུ་ལས་ཕུལ་བའི་
འཕན་ཆེན་སོགས་བཤམས། སྤྱན་སྔ་རིན་པོ་ཆེར་ཐུན་མོང་མ་ཡིན་པའི་་
གདམས་པ་དུ་མ་དང་བྲག་ཅོག་པ་རིན་བཟང་དང་ལྷུན་བདེ་རབ་འབྱམས་པ་
སོགས་མཁན་སློབ་ཆོས་གསུམ་གྱིས་གཙོས་པའི་དགེ་འདུན་ཐམས་ ཅད་དམ་
ཆོས་ཀྱིས་ཚིམ་པར་མཛད། དེར་དཔལ་ཕག་གྲུ་བ་རྟག་ཏུ་གཟིགས། མཆོད་
660



ཡོན་ལྷན་ཅིག་བསམ་ཡས་སུ་ཕེབས་ཏེ་སློབ་དཔོན་པདྨ་དང་བོ་དྷི་ས་ཏྭ་དང་
རྒྱལ་བློན་བྱང་སེམས་ཀྱི་གཟིགས་སྣང་མཐའ་ཡས་ཤིང་འདི་ཐམས་ཅད་དུའང་
འཇའ་འོད་དང་མེ་ཏོག་གི་ལྟས་ཀྱིས་སྐྱེ་བོ་ཀུན་ཡིད་འཕྲོགས།
ལྷན་ཅིག་མཆིམས་ཕུར་ཕེབས། སྤྱིར་རྗེ་རང་བྱུང་བས་སྔོན་དེར་དབེན་
པ་མཛད། སྒྲུབ་སྡེ་བཙུགས། མཁས་པ་ཀློང་ཆེན་པ་བསྐོས་པ་ལས་བླ་མ་
མཁས་གྲུབ་པ་སོགས་སྒྲུབ་སྡེའི་རྒྱུན་མཆིམས་ཕུ་རྙིང་མར་གྲགས་པ་འདི་བྱུང་།
འོན་ཏེ་དེ་དག་དུས་ཀྱིས་རྙིངས་དབང་གིས་ཆོས་སྒྲུབ་པ་ཉུང་ངུར་གྱུར་པ་་་་
གཟིགས་ཏེ་སྒྲུབ་སྡེ་གར་དུ་མཛད། མཆིམས་ཕུའི་ལུང་ནང་མཆོད་གཞིས་སུ་
ཕུལ་ཏེ་མཁས་གྲུབ་དྭགས་པོ་གསུང་རབ་མང་ཐོས་བླ་མར་བསྐོས། སྒྲུབ་སྡེ་
གཙང་ཞིང་ཐུགས་དམ་སྨར་བ་ཞིག་བྱུང་། བཀའ་སྲུང་རིག་འཛིན་མ་དང་
རྒོད་པོ་ཏ་རས་སྒྲུབ་པ་བ་གཞན་དུ་འགྲོར་མི་སྟེར་བ་དང༌། སྒྲུབ་སྡེར་གནོད་
པ་ཕྲ་མོར་བྱས་པ་ལའང་བཀའ་ཆད་ཆེར་བཏང་བས་བཀའ་སྲུང་གི་སྙན་གྲགས་
ཆེར་བྱུང༌། སྤྱན་སྔ་རིན་པོ་ཆེས་མི་ཕྱེད་པའི་དད་པས་གསོལ་འདེབས་དང་
སྨོན་ལམ་མཛད་དེ་ཕྱིར་ཐེགས། འཕྲང་པོ་སེང་གེ་སྒང་པས་རྡོ་རྗེ་བྲག་རྩའི་
དགོན་པ་ཕུལ་ཏེ་བླ་མར་བསྐོས་ཇ་གནང་། ལྷ་སར་ཕེབས། ཆུ་ཤུལ་ལྷུན་
རྩེའི་ས་སྐྱོང་བས་ཕྱག་ནས་ཞུས་པ་ལྷ་ས་ནས་འཐོར་བས་ལྷུན་རྩེའི་རྫོང་ནང་དུ་
ཕལ་ཆེར་སླེབ་སྟེ་ཐུམ་པོ་བྱས་ནས་ངོ་མཚར་ལ་ཕྱོགས་ཀུན་ཏུ་བཀྱེ། སྤྱིར་རྒྱལ་
བ་བྱམས་པས་ལུང་བསྟན་ཏེ་ཇོ་བོ་ཤཱཀྱ་མུ་ནེ་འདི་ནག་གྲོང་གི་དབུས་ སུ་་་་
བཞུགས་པ་འདིས་བསྟན་པ་སྤྱི་ཉམས། ཁྱད་པར་བོད་དུ་ཉམས་ཤིང་མཆོག་
སྤྲུལ་ལ་མི་འོས་པའི་རྒྱན་གྱི་རྟེན་འབྲེལ་གྱིས་བོད་འབན་བཙུན་གྱིས་གང་བ་ཡིན།
ཇོ་བོའི་སྐུ་འཁོར་དུ་དགེ་འདུན་གཙང་བའི་སྡེ་ཞིག་གྲུབ་ན་བསྟན་པ་སོས་པར་
འགྱུར་གསུངས་པ་ལན་གསུམ་དུ་གསན་པས་དེ་ལྟ་བུ་ཞིག་ཐུགས་ཀྱིས་དགོངས་
ཀྱང་གཞིས་ཀ་སྣེལ་པ་ཁོང་རང་ཆགས་པ་ནས་བཟུང་དྲུང་ན་རིམ་གསུམ་གྱི་སྦྱིན་
661



བདག་ཡིན་རུང་གཞན་དབང་གིས་བཀའ་མ་སྒྲུབ་པས་བར་སྐོར་གྱི་ཕྱིར་དགེ་
འདུན་བཞུགས་པ་ནི་མ་གྲུབ། འོན་ཀྱང་བྱམས་པའི་བཀའ་མ་བཅག་པ་ཙམ་
མཛད་པར་དགོངས་ནས་ཀརྨ་གྲྭ་ཚང་གི་བཞུགས་གནས་སུ་ཆོས་སྡེ་བཏབ་པ་ན་
སྐྱེས་བུ་གསུམ་ལས་གང་རུང་གི་ལམ་རྒྱུད་ལ་སྐྱེས་ངེས་ཀྱི་དམ་པ་འགའ་ཟུང་
ཡང་སོ་སོ་ན་ཡོད་པར་གདོན་མི་ཟ་མོད་ཀྱི་དེ་དག་ལ་ནི་སུས་ཀྱང་ཉན་པར་མི་
སྤྱོད། སྙིགས་དུས་ཀྱི་ཆོས་བྱེད་ཟེར་བའི་དགེ་སྦྱོང་དང་བྲམ་ཟེ་ཟང་ཟིང་ཁོ་
ནར་འདུ་ཞིང་ཁྱིམ་ལ་འཁྲེན་པ་འབའ་ཞིག་པ་དེ་དག་གི་ཡིད་བདུད་རིས་ཀྱིས་
མངོན་པར་དཀྲུགས་ཏེ་རབ་བྱུང་གི་རྟགས་ཀྱི་ཕྱི་ཤུན་གོ་མཚོན་ཅི་སྙེད་བསྡུས་
པས་སྤྲས་ཏེ་གཡུལ་ཤོམ་པར་རྩོམ་པ་ན། དད་ལྡན་དུ་མས་འདི་ལྟར་ལ་ལན་
དང་སྲུང་བའི་སྟ་གོན་བྱེད་ན་སྒར་པ་ཁོ་ནར་ཉིས་སྟོང་དུ་ཉེ་བ་ཞིག་འདུག་པར་
ཕྱག་མཛོད་དུ་འབུལ་བའི་གྲི་ཁྲབ་ཀྱི་དོས་བཤིག་ན་ཡང་ཁེངས་འདྲ་བས་བན་
དམག་ཕྱེད་དང་ལྔ་བརྒྱ་ཙམ་ཞིག་ལན་གྱིས་གཞིལ་སླ་བས་བཀའི་གནང་བ་ཞུས་
ཀྱང་། འོ་སྐོལ་སུ་ལ་ཡང་གནོད་པ་མི་བྱེད་པ་སངས་རྒྱས་ཀྱི་རིང་ལུགས་པ་
ཡིན་ཕྱིར། མཚམས་མེད་ཀྱི་ལས་ཀྱིས་རྒྱལ་བསྟན་ལ་རྨ་མི་འབྱིན་གྱི་ཁྱོད་རང་
སུ་ཡིན་ཡང་ང་ཡི་འཁོར་ཡིན་ན་ནི་ཙོག་གེ་སྡོད་ཅིག་གསུངས་ཏེ་ཇི་མི་སྙམ་པར་
བཞུགས། ནངས་པར་གློ་བུར་དུ་སེར་དམག་ལྔ་བརྒྱ་ཙམ་བཤམས། རྨོག་
མེད་པ་རྣམས་ལྷུང་བཟེད་མགོར་གྱོན། རྟེན་ཁེབས་ལ་མདུང་དར་བྱས་ཏེ་
འོང༌། ས་ར་བ་སོགས་ཀྱི་འུ་ལག་མང་དུ་ཁྲིད་དེ་འོང་བས་སྒར་པ་སུས་ཀྱང་
བཀའ་ལས་མ་འདས་ཤིང་གཡོ་འགུལ་མ་བྱུང་བས་སྒར་ལ་གནོད་མ་ནུས་པར།
ཆོས་སྡེ་མཁར་ལས་སྤྱིལ་བུ་རེ་གཉིས་ཟིན། ཕལ་ཆེར་མ་ཟིན་པ་རྣམས་བཤིག་
སྲེག་བྱས། འདི་ཐོས་པའི་སྐྱེ་བོ་ལྷ་མི་ཐམས་ཅད་ཡིད་འཁྲུགས། དྲུང་ཞུ་
དམར་ པའི་སྐུ་འཁོར་ལྷ་འབངས་ཆེ་ཤོས་རྣམས་ནས་ཀྱང་འདི་ལྟར་བཏང་་་་
སྙོམས་སུ་འཇོག་པ་མི་འོང་བས་འདིའི་ཁག་ཁོང་རྣམས་ཁོ་ནས་བྱེད་ཞུ་བ་དང་།
662



གཞན་ཡང་དད་ལྡན་གྱི་སྦྱིན་བདག་དུ་མ་དང་། བྱ་པ་ཁྲི་དཔོན་སོགས་ཀྱིས་
བསྟན་ལ་ ཐོ་མཚམ་པ་འདིར་མངོན་སུམ་དུ་ཉེས་ཆད་འབེབས་དགོས་ པར་་་་
གདོན་མི་ཟ་བས་ངེད་རྣམས་ནས་ཐར་བར་བགྱིད་ཅེས་དང་། ཀོང་པོའི་རྒྱ་
བདག་ཐམས་ཅད་ཀྱིས་དམག་འཆའ་བར་ཞུ་བ་དང་། ས་སྐྱོང་དོན་ཡོད་པ་
དང་། ལྕགས་མོ་འོད་ཟེར་སོགས་ཀྱིས་ངེད་རང་གི་མངའ་ཞབས་སུ་འདི་
འདྲའི་ཆོས་ལུགས་གཅིག་ཀྱང་མི་འཇོག་པས་གནང་བ་ཞུ་བ་བཅས། དེ་
ཐམས་ཅད་ལ་ངེད་སུ་ལ་ཡང་གང་ཕན་ལས་གནོད་པ་མི་བྱེད། ཁྱེད་གྲྭ་ཡོན་
བདག་གིས་ཀྱང་ཆོས་བཞིན་བསྟན་པ་ལྟར་བྱས་ན་ངེད་ཀྱི་དགོངས་པ་རྫོགས།
ངེད་ལ་དམིགས་ནས་གཞན་ལ་གནོད་པ་བྱས་པ་ངེད་ཀྱི་ཞབས་ཏོག་མ་ཡིན་
གསུངས་ནས་དམ་པའི་ཆོས་འབའ་ཞིག་པའི་བཀའ་ནན་གྱིས་ཡང་ཡང་་་་་་་
བསྡམས་པས། ཁ་ ཅིག་ལེགས་སོ་ཕུལ་ཞིང་དད་པ་ལྷག་པར་སྐྱེས། ཞྭ་་་
དམར་བའི་སྐུ་འཁོར་ཕྱོགས་རྣམས་དང་། བྱ་པ་ཁྲི་དཔོན་སོགས་ནས་ཁྱེད་
བསྟན་པའི་བདག་པོ་རྣམས་བསྟན་པ་མི་སྲུང་ན་ངེད་ཚོ་ལ་འདྲ་ཉན་ཆུང་ཟེར་
བའི་ཐུགས་ཆད་མཐའ་ཡས་པར་མཛད། ཕྱིས་བྱ་པ་ཁྲི་དཔོན་གྱིས་འདི་་་
ཐུགས་ལ་གནག་པ་ཁོ་ནས་ཡར་གོང་སྣེལ་གསུམ་དང་སྲིད་བཤིག་སྟེ་གཙང་སྲིད་
མཛད་ནས་སྐྱི་ཤོད་དུ་ཁྲི་དམག་གཉིས་གསུམ་བཏེག་པའི་ཚེ། ཁོང་རྣམས་མ་
བཟོད་ནས་རྗེ་ཞྭ་དམར་པ་ལ་སྐྱབས་ཞུས་ཀྱང་། དྲུང་ཉིད་དུ་ཞུས་ཤིག་པར་
བཀའ་སྩལ། དྲུང་རྩེ་ལྷ་སྒང་དུ་བཞུགས་པ་དེར་མྱུར་བའི་ཕོ་ཉ་བརྟོལ་ཏེ།
བཀའ་ཤོག་ནན་ཅན་མཛད་པས་ཁྲི་དཔོན་པས་འདིར་ཡང་ཡི་ཆད་ཆེར་མཛད་
པའི་ཞུ་ཡིག་སྔ་ཕྱི་དང་ལོ་རྒྱུས་མང་བར་གདའ། ཕྱི་བལྟས་རྗེ་ཞྭ་དམར་བས་
བསྐྱབས་པ་ལྟར་ལ་ངོ་བོ་རྗེ་ཉིད་ཀྱི་ཐུགས་རྗེས་སྐྱོབས་པ་སྟེ། བྱེད་པ་པོ་དེ་
དག་གི་ལུས་སྲོག་ལོངས་སྤྱོད་རྟེན་གནས་དང་བཅས་ལ་མི་འཇིགས་པའི་སྦྱིན་པ་
སྩལ་ཏེ། འཛམྦུ་གླིང་གི་སྐྱེས་མཆོག་ནི། ། ། ཉེས་པའི་ལན་ཡང་ལེགས་པས་
663



ལྡོན། །ཞེས་པའི་རྣམ་ཐར་མངོན་སུམ་དུ་བསྟན་པ་འདི་ལ་བསམ་གྱིན་སྙིང་
ནས་མི་ཕྱེད་པའི་དད་པ་མི་སྐྱེ་བ་སུ་ཞིག་ཡོད། །
དེ་ནས་དབུར་སྟོད་ཀྱི་ཕྱོགས་སུ་ཕེབས། བདུད་རིས་ཀྱི་ཆོ་འཕྲུལ་་་་
ཕྱོགས་བཞི་ནས་འབྱུང་བ་རླུང་འཚུབས་ཤིང་ཐོག་ལྷུང་བ་སོགས་བྱུང་བ་ཏིང་ངེ་
འཛིན་གྱི་ཟིལ་གྱིས་མནན་ཏེ། སྐད་ཅིག་གིས་ཞི། འབྲི་ཁུང་ལྷ་སྡེ་མི་སྡེ་
ཐམས་ཅད་ཀྱིས་མཆོད། གཞན་ཡང་ཕྱོགས་ཀུན་ནས་དད་འདུས་ཀྱི་སྐྱེ་བོ་
སྐལ་ཅན་གྱི་ཁྲོམ་ཁྲི་ཕྲག་ལྔ་དྲུག་ཚོགས་པར་མཐོང་ཐོས་དོན་ལྡན་དུ་མཛད་
ཅིང་། སྒོམ་པས་ཀྱང་ཞལ་མཐོང་གསུང་ཐོས་ཀྱིས་དད་པ་ཐོབ། གདམས་
ངག་ཞུས་ནས་བསྒོམས་པས་ངེས་ཤེས་ཁྱད་པར་ཅན་རྒྱུད་ལ་སྐྱེས། བདེ་ཆེན་
ཁྱུང་དར་དུ་སྒྲུབ་སྡེ་དང་སྔགས་རྒྱུན་བཙུགས། ཕྲི་ཁང་པ་ཡོན་མཆོད་ཀྱིས་
མཆོད། ཁྲེ་བ་ཁའི་ཆོས་ཁྲི་ཐང་དུ་སྐུ་མཚམས་མཛད་ཚེ་མགོན་པོ་བེར་ཅན་
དང་དཔལ་ལྷ་མོས་འཕྲིན་ལས་སྒྲུབ་པར་གཟིགས། འབྲི་ཁུང་དབང་རིན་པོ་
ཆེ་དང་དབོན་སྐུ་མཆེད་གསུམ་སོགས་ཀྱིས་རྒྱང་རིང་ནས་མདུན་བསུས་འབྲི་
ཁུང་མཐིལ་དུ་ཕེབས། དབང་གི་ལས་ཀའི་སྣམ་སྦྱར་གསེར་མ། གོས་ཏ་
ཧུང་གི་ཤམ་ཐབས། ཙནྡ་ནའི་ཀ་བ་ཤུབས་བཅས་སོགས་འབུལ་ཞབས་་་་
མཐའ་ཡས། དབང་རིན་པོ་ཆེས་ལྷ་ཁང་ཆེན་མོ་གསོས་ནས་ལྷ་ཆེན་གསར་
བཞེངས་ལ་རབ་གནས་མཛད། འདི་སྐབས་འབྲི་ཁུང་ན་བསྟན་དགོངས་ཟབ་
ཆོས་དང་བཅས་པའི་ཆོས་དང་ཕྱག་དཔེའང་མི་བཞུགས་ཤིང་ཉམས་དམས་
པའི་སྐབས་ཡིན་པས་བསྟན་པ་གསོ་དགོས་པར་དགོངས། ཚོགས་ཆོས་སུ་
བསྟན་སྙིང་གི་བཤད་པ་དང་། རིན་པོ་ཆེ་ཁུ་དཔོན་ལ་ཟབ་ཆོས་ཅི་རིགས་
དང་ཕྱག་ཆེན་ཆོས་དྲུག་གི་ཁྲིད། ཁྱད་པར་དབང་རིན་པོ་ཆེར་ཕྱག་ཆེན་གྱི་
ཐུགས་དམ་བཀའ་བརྒྱུད་ཀྱི་གྲྭལ་ཟིན་པ་སྐྱེད་པར་མཛད། སྒྲུབ་སྡེའི་ས་བོན་
བཏབ། མཁན་པོའི་བསྐོ་གཞག་སོགས་བཅའ་བ་ཆོས་ཁྲིམས་ཀྱང་མཛད་དེ་
664



འབྲི་ཁུང་པའི་བསྟན་པ་གཞི་ནས་གསོས་པ་ལྟ་བུར་མཛད། དེར་རྗེ་འཇིག་
རྟེན་མགོན་པོ་སོགས་རྟག་པར་གཟིགས། རྟག་ཞེར་རུ་བས་ཀྱང་སྤྱན་དྲངས།།
སེར་མོ་བ་མི་བཅོམ་པར་ཁས་བླངས། ཤ་ཕོ་གསང་དུ་མི་ཉག་གི་ཇ་པ་མང་
པོས་འབུལ་ཞབས་ཆེར་བྱས། འདམ་གཞུང་དུ་བླ་མ་རིན་པོ་ཆེའི་སྐུ་འབུམ་
རྩེར་གསེར་འཕྲུ་བཙུགས། ཡོར་དགོན་བཅའ་བ་ཆོས་ཁྲིམས་མཛད། བྲ་བོ་
དགོན་པ་ཕུལ། དེར་ཕག་མོའི་སྒྲུབ་མཆོད་བཙུགས། སྟག་ལུང་ཕོད་མདོར་
ཧོར་ཁང་ པ་ཡབ་སྲས་ཀྱིས་སྤྱན་དྲངས་ཏེ། མཁན་སློབ་ཀྱིས་གཙོས་དགེ་་་
འདུན་ཐམས་ཅད་ཀྱིས་མཆོད་སྤྲིན་དཔག་མེད་ཀྱིས་མཆོད། ཐོར་ནད་མང་
དུ་ཡོད་པར་སྒར་ཕོག་ཀྱང་སྐྱོན་མ་བྱུང་བར་ནད་ཡམས་ཀུན་ཆད། ཀོང་པོའི་
གདན་འདྲེན་སྔ་ཕྱི་མང་། ཁྱད་པར་རྗེ་ཉིད་མ་གཏོགས་བསམ་རྒྱུ་མེད་ཅིང་།
ཀོང་ལུང་ཁ་ལོ་སྒྱུར་ནུས་པ་ས་སྐྱོང་དོན་རྡོར་དང་གྲོགས་པོར་འཐམས་པའི་ཡོན་
བདག་ཆེན་པོ་འབྲོ་ལ་ཧུ་རེས། ཆོས་རྗེ་རིན་པོ་ཆེ་ཁྱེད་འཇག་གི་སར་བྱོན་པ་
ཡིན་ན། འཇག་ལ་བེ་རྒན་གྱི་མེ་ཡོད། ནས་རྒན་གྱི་ཆང་ཡོད། ཕག་རྒན་
གྱི་ཤ་ཡོད། མ་བྱོན་ན་ཁྱི་རྒན་སྒུག་ཡུན་རིང་ན་བཤང་བགྲང་ཐག་ཆད་ཟེར་
བ་དེ་ཡོང་བ་ཡིན་ཟེར་བ་ཕུལ། དེར་ཁྲིམས་དཔོན་རྣམས་ཀྱིས་བལྟས་ནས་
འབུལ་མ་ནུས་པར་ཞུ་ཡིག་བཤིག་ནས་ཕུལ་བ་ཀོང་པོ་དེ་སྔར་མ་བཅོས་པ་ཞིག་
ཡོད་པ་ཡིན། ད་འགྱུར་འདུག་མི་འགྲོ་གསུངས། དངོས་དེ་ཀ་ཕུལ་བས་
བཞད་ ཅིང་ ཞལ་ བཞེས་ མཛད་ དེ་ ཀླུང་ཤོད་ནས་ ཉང་ ཁ་ ཕྱོགས་ སུ་ ཕེབས།
བྲག་དཀར་ལྷ་ཆུ་ཞེས་བྱ་བའི་རི་རྡོ་རྗེ་ཕག་མོའི་སྐུ་རང་བྱུང་དུ་གསལ་བ་གསང་
བ་ཆོས་འབྱུང་གི་རྣམ་པའི་ནང་དུ་རྩ་གསུམ་གསལ་ཞིང་བདུད་རྩིའི་ཆུ་ཉིན་རེ་
ལ་དུས་གསུམ་དུ་འབབ་པ། དབུ་མའི་ནང་དུ་གྱེན་དུ་ཕྱིན་པ་ན་ལྟེ་བ་སྤྲུལ་
འཁོར་སོགས་འཁོར་ལོ་སོ་སོ་ལ་ལྷ་མང་དུ་བཞུགས་པ། སྤྱི་བོ་ཚངས་བུག །
སྙན་སྤྱན་གྱི་ཕུག་དང་བཅས་པའི་གནས་སྒོ་ཕྱེ། དེར་ཞབས་རྗེས་ཞུས་པ་ན་
665



ir
ཡོད་དེ་འོང་བྲག་ལོགས་ལ་ལྟོས་དང་གསུངས་པ་བལྟས་པ་ན་བྲག་མིའི་ལག་གིས་
མི་སླེབ་ཙམ་པའི་ངོས་འཇམ་པོར་ཞབས་རྗེས་གསལ་ཞིང་དོད་པར་མཐོང་།
འོན་ཀྱང་ད་དུང་བདག་རྣམས་ཀྱིས་མཐོང་བར་ཞབས་རྗེས་དགོས་ཞུས་པར།
འོ་ན་འདི་ན་ཕར་ལ་ཡི་གེ་དྲུག་པ་འདུག་གསུངས་ཤིང་མ་ཎི་དབྱངས་གསུང་
ཆུང་ངུ་མཛད་བཞིན་པས་ཕྱག་མཛུབ་གཡས་པས་བྲག་ལ་མ་རེག་ཙམ་དུ་བྲི་བ་
ལྟར་མཛད་པ་ན་བོད་ཡིག་གཟབ་མའི་ཡི་གེ་དྲུག་མ་འབུར་དོད་དུ་ཁྱུར་གྱིས་
བྱུང༌། གནས་དེར་སྒྲུབ་སྡེ་མཛད་ཅིང་བླ་མ་བསྐོས། དེར་སློབ་དཔོན་པདྨ་
ལྷག་པར་དུ་གཟིགས། ནག་ཕུར་ཕེབས། དེར་ཚངས་སར་བས་ཕུལ་བའི་
ཆིབས་གྲྭ་པ་ཞིག་ཤི་བས་རིང་བསྲེལ་མང་དུ་བྱུང་། ནགས་མདོའི་གསལ་སྒང་
དུ་བྲག་ཕུག་ལ་ཕྱག་ནས་ཞུས་པས་བྲག་ལ་ནས་མང་དུ་ཐིམ་ཞིང་ཟུག བྲག་
གསུམ་དུ་ཕེབས། ཞོ་ཁར་འཕན་ཆེན་གཟིགས་ཚེ་འཇའ་དང་མེ་ཏོག་གི་ཆར་
མཐའ་ཡས། ཅུང་ཟད་ཉམས་པ་ཕྱིས་གསོ་བར་མཛད། མི་ཉག་རྟོགས་ལྡན་
སོགས་ཀྱིས་བཏབ་པའི་མདོ་ཆེན་དགོན་སོགས་ཞབས་ཀྱིས་བཅགས། བྲག་
གསུམ་པ་སྤྱིས་བུ་ཁྲལ་མང་དུ་ཕུལ་ཏེ་ཞོ་ཁའི་ལྷ་ཁང་ལ་བརྟེན་ནས་ཆོས་སྡེ་རྒྱ་
ཆེར་མཛད། ཀོང་པོར་རིམ་པར་ཕེབས། སོ་སོའི་ཇ་འདྲེན་སོགས་མཐའ་
ཡས། གསའ་ཕུར་བཀའ་བརྒྱུད་ཀྱི་བླ་མ་མཐའ་དག་བྱོན་པར་གཟིགས། སེ་
མོ་གཉན་ཁྲིར་གོའི་ཤི་རིན་པོ་ཆེའི་སྤྲུལ་སྐུ་དང་། དྲུང་བཀྲ་ཤིས་དོན་གྲུབ་
པས་གཙོས་བླ་དཔོན་རྒྱ་བདག་ཐམས་ཅད་ཀྱིས་མདུན་བསུ་བྱས། རྒྱུད་ཐོ་
སྒོར་གསུམ་ཀོང་སྨད་ཀར་སྲིད་སོགས་ཐམས་ཅད་འདུས་ཏེ་དགའ་ཆེས་པས་སོ་
སོ་ འཆམ་ བྲོ་ ལ་ སོགས་ པའི་ གཟིགས་ འབུལ་ དང༌ མཆོད་ སྤྲིན་ མཐའ་ ཡས།
ཁྱད་པར་གཡུང་དྲུང་འཛིན་དུ་སྔོན་གྱི་རྒན་མོ་བློ་བདེའི་བུ་བརྒྱུད་ཡོན་བདག་
འབྲོ་ལ་ཧུ་རེས་རྟ་བཟང་བརྒྱས་མགོ་དྲངས་པའི་འབུལ་ཆེན་དང༌། གཞན་
དག་གིས་ཀྱང་། རྟ་ བཟང་ ཉི་ ཤུ་སུམ་ཅུ་ སོགས་ འབུལ་ བ་ ནི་ མཐའ་ ཡས།
io
666



ལྐོག་ཕྲེང་དུ་སྒྲུབ་སྡེ་བཙུགས། རྩེ་ལྷ་སྒང་དུ་ཕེབས། དེར་ཆིབས་ཁྱུང་སྨུག་
ཤི་བ་འཇའ་གུར་གྱིས་མི་མཐོང་བ་ཙམ་དུ་བཏུམ། མེ་ཏོག་གི་ཆར་བུ་ཡུག་
ལྟར་འཚུབས་ཤིང་རིང་བསྲེལ་མང་དུ་བྱུང་། མཛོད་ནག་སོགས་གཟིགས་ལྷ་
ཁང་གསར་བཞེངས་དུ་མ་མཛད། །
གསུམ། རྒྱ་གར་རྡོ་རྗེ་གདན་ནས་སྤྱན་
འདྲེན་གྱི་ཞུ་ཡིག་ཕུལ་བ་ལ་
སོགས་པའི་ཚུལ། །
དེར་རྒྱ་གར་རྡོ་རྗེ་གདན་གྱི་སེང་ཁྲིར་ཞབས་ཟུང་བཀོད་པ། འཕགས་
པའི་ཡུལ་ཐམས་ཅད་ཀྱི་བསྟན་པའི་བདག་པོ་འཛམ་གླིང་ན་ཟླ་མེད་པའི་མ་ཧཱ་
པཎྜི་ཏ་ཆེན་པོ་དཔལ་ལྡན་ཡིད་ཀྱི་ཤིང་རྟ་ཞེས་བྱ་བའི་རྡོ་རྗེ་གདན་པ་ཆེན་པོ་
དེས། རྒྱ་གར་གྱི་རྡོ་རྗེ་གདན་དང་མ་གདྷ་ལ་སོགས་པར་བསྟན་པ་སྤེལ་བར་
ཕེབས་དགོས་པའི་སྤྱན་འདྲེན་གྱི་ཞུ་ཡིག་འདི་ལྟར་ཕུལ་ཏེ། ཡ་ཏྲ་ཤུ་བྷ་བྷོ་
མསྒྲུནེ་ས་ཀ་ལ་སུ་ག་ཏ་མ་ཏ་བྱོ་མ་མཎྜ་ལཱ་ལོ་ཀཱ་ར། ཤ་ར་ད་མི་ཏ་དུ་ཙི་ས་ཀ་ལ་
བི་མ་ལ་ཀ་ལ་དྷ་ཝ་ལི་ཏཱ་ཁི་ལ་དིམྨ་ཎཱ་ལེ་ཞུ། ཞེས་སོགས་ཕུལ་བ་ཞ་ལུ་ལོ་ཙཱ་བ་
ཆེན་པོ་དགེ་སློང་ཆོས་སྐྱོང་དཔལ་བཟང་པོ་དང་། གློ་བོ་ལོ་ཙཱ་བ་དཔལ་ལྡན་
གྲགས་པ་དང་བཅས་ཞབས་ཕྱིའི་ཁྲོད་དུ་བཞུགས་པས་དེ་བསྒྱུར་བ་ནི། གང་
ཞིག་དགེ་བའི་སར་གནས་མཐའ་དག་བདེ་གཤེགས་ཀྱི། །རིང་ལུགས་ནམ་
མཁའི་དཀྱིལ་འཁོར་གྱི་ནི་རྒྱན་གྱུར་པ། །སྟོན་ཀའི་ཟླ་ལྟར་རབ་མཛེས་མཐའ་
དག་དྲི་མ་མེད། །ཆ་ཤས་དཀར་པོས་མ་ལུས་ཕྱོགས་ཀྱི་དཀྱིལ་འཁོར་དུ། །
སྙན་གྲགས་འབྱོར་པ་གསལ་བའི་ག་བུར་གྱིས་གང་བ། །རབ་གསལ་མཚན་
བཟང་རིན་ཆེན་དཔལ་ལྡན་བླ་མ་ནི། །ལམྦ་ཀརྨཱ་ཤོ་ཙེའི་ཞབས་ཀྱི་པདྨལ། །
667



བྱང་ཆུབ་ཆེན་པོའི་ཆར་གནས་དཔལ་ལྡན་ཨེ་རཎྜའི། །ཆུ་བོའི་དྲུང་གནས་
མཁན་ཆེན་དཔལ་ལྡན་ཡིད་ཀྱི་ནི། །ཤིང་རྟས་ས་ལ་སྤྱི་བོས་བཏུད་དེ་ལན་
བརྒྱར་འདུད། །དཔལ་ལྡན་ཁྱོད་ཀྱི་སྤྱོད་ཡུལ་འདི་ནི་རྒྱལ་བ་ཡི། །ཡོན་ཏན་
གྱི་ནི་གཞིར་གྱུར་རྒྱ་ཆེན་མཚན་མངའ་བ། །སྐྱེ་བདུན་དངོས་པོར་ཤེས་པའི་
ཡོན་ཏན་ཐོབ་པ་ཡིས། །བདག་ཅག་ལ་སོགས་བྱང་ཆུབ་ཆེན་པོའི་ཆར་གནས་
པའི། །འཇིག་རྟེན་རྣམས་ནི་དགའ་བ་ཆེན་པོ་སྐྱེས་པར་གྱུར། །དྲི་མེད་སྤྱན་
གྱིས་ངེས་པར་གཟིགས་ཤིག་ཐུགས་ཀྱིས་ཀྱང་། །མཐའ་དག་རྣམ་པར་སེམས་
ཤིག་ཚིག་ཀྱང་དབྱངས་ཀྱིས་སྒྲོགས། །གང་ཞིག་རྫོགས་པའི་སངས་རྒྱས་ཆོས་
ལས་མཐའ་དག་དྲི་མ་མེད། །མཚན་མངའ་ཐུབ་དབང་ཡིན་སླད་དེ་ཕྱིར་ཁྱོད་
ཀྱིས་ནི། །བལྟ་བར་འདོད་ ཅིང་འདོད་ པ་ ཐམས་ ཅད་ རབ་ སྐོང་བར། །
བཞེད་པ་གང་ཡིན་དེ་ནི་རྣམ་པ་ཐམས་ཅད་དུ། །དེ་ཉིད་དཔལ་ཡོན་ཡིན་ཏེ་
དེ་ཉིད་ནོར་ལྡན་ནོ། །དེ་ཉིད་ཚོགས་དང་ཡོན་ཏན་ལྡན་པའང་དེ་ཉིད་་་་
དོ། །གང་ཞིག་གཞན་དོན་བྱེད་པ་རང་དོན་རྒྱུ་གཅིག་སྙིང་པོ་མཆོག །དེ་
ཕྱིར་དཔལ་ལྡན་གཞན་ཕན་རོ་གཅིག་ཀུན་མཁྱེན་གྱིས། །ཡོན་ཏན་རིན་ཆེན་
རབ་ཏུ་གསལ་ཕྱིར་བརྩོན་བྱ་འོས། །གཞན་དོན་བྱེད་པ་མེད་པར་བྱང་ཆུབ་
ཡོད་མིན་ཞིང་། །བྱང་ཆུབ་དོན་དུ་གཉེར་བ་མེད་དེ་གང་གི་ཕྱིར་། །བཅོམ་
ལྡན་སངས་རྒྱས་གཞན་དོན་ཉིད་ལས་རྫོགས་པ་ཡི། །བྱང་ཆུབ་གྱུར་པར་ཀུན་
ཏུ་རྒྱལ་བ་རྣམས་ཀྱིས་གསུངས། །རྣམ་པ་གཞན་གྱི་ཚུལ་དང་རྒྱུ་ལ་གནས་པ་
ཡིས། །བྱང་ཆུབ་མིན་ཞིང་ནམ་ཡང་ཀུན་མཁྱེན་ལྟ་ཅི་སྨོས། །ནག་པ་ཟླ་
བའི་གཟའ་ལྷག་པ་ལ། །ཞེས་བྱང་ཆུབ་ཤིང་གི་ལོ་མ་མང་པོ་དང་བཅས་པ་
དང༌། པཎྜི་ཏ་ཆེན་པོ་སྒྲ་གཅན་ཟིན་གཞོན་ནུ་ཞེས་བྱ་བ་སྔོན་གྱི་རྒྱན་དྲུག་ལ་
དོ་བར་གྲགས་པ་དེས་ཀྱང་ཞུ་ཡིག་འདི་དང་མཚུངས་པ་ཚིག་དོན་ཕུན་སུམ་
ཚོགས་པ་ཞིག་ཕུལ་བ་དང༌། མ་གདྷའི་རྒྱལ་པོས་ཀྱང་སྤྱན་འདྲེན་གྱི་ཞུ་ཡིག་
668



བཅས་ ཀྱི་ རྒྱ་དཔེ་ བོད་ དཔེ་ རྣམས་ མཚུར་ ཕུར་ ཡོད་ ཀྱང་ འདིར་ མ་ འབྱོར།
འདི་རྣམས་དང་གནས་ཆེན་པོ་བརྒྱུད་ཀྱིས་རྡོ་སོགས་དང་དཔལ་གྱི་རིའི་བྱིན་
རླབས་སོགས་ཛོ་གི་འཆི་མེད་མགོན་པོ་སོགས་ཀྱིས་ཕུལ། རྟེན་གྱི་ཡུལ་མཆོད་
པར་བྱ་བ་ཉིད་དུ་བྱེད་པའི་ས་རྡོ་སོགས་དེ་དག་ལས་གནས་ཆེན་བརྒྱ་རྩ་བརྒྱད་
ཀྱི་རྡོའི་རིལ་བུ་ཞེས་རིལ་བུ་སྐྱ་སོབ་ཆེ་བ་ཞིག་མཛད་དེ་དེང་སང་ཡང་རྒྱུན་ཡོད།
དཔལ་གྱི་རིའི་གྲུབ་ཆེན་རྣམས་ལ་སྔོན་ཚོགས་འཁོར་དང་འཕྲིན་ཤོག་གནང་བ་
ལ་ནི་དག་པའི་སྣང་བ་ཉིད་དུ་དྭངས་པའི་ཆུ་བོ་གཅིག་འདྲེས་སུ་མཛད་ཅིང་།
སླར་ཕྲག་ཡུལ་དུ་ཕེབས་ཏེ་དེ་དག་གི་ལན་གྱི་བཀའ་ཤོག་ལེགས་སྦྱར་དུ་མཛད་
པ་དང་། རྡོ་རྗེ་གདན་དུ་མཆོད་པ། སིངྒ་གླིང་པ་རྣམས་དགེ་བ་ལ་སྦྱོར་བའི་
ཆབ་ཤོག་སོགས་གནང་སྟེ་བརྫངས། ཕྲག་གྲུམ་ཚལ་དུ་ཆོས་སྡེའི་གཞི་མཛད།
དེར་གཟིམས་ཁང་ལ་མཚན་རེ་ཞིང་འཇའ་དཀར་པོ་ཟུག སྤྱིར་ཉིན་མོ་སྐར་མ་
མཐོང་བ་དང་། མཚན་མོ་འཇའ་ཚོན་འབྱུང་བ་དང་། ཞེས་མི་ཤིས་རྟགས་
སུ་འཆད་པ་ཡོད་ཀྱང་། སངས་རྒྱས་བྱང་སེམས་ཀྱི་མཛད་པའི་སྐབས་སུ་འདི་
འདྲ་མ་ངེས་ཏེ། མིག་བཅུ་གཉིས་པ་སོགས་ལས་བྱིས་པ་སྐྱེས་མ་ཐག་སྨྲ་བ་
དང་དགོད་པ་སོགས་དང་ཤིང་གི་གྲིབ་མ་སྔ་དྲོ་ཡོད་པར་ཕྱི་དྲོའང་མི་འཕོ་བ་
དང་བུར་ཤིང་ལས་བུ་རམ་རང་བཞིན་གྱིས་འཛག་པ་སོགས་མི་ཤིས་པར་བཤད་
མོད་ཀྱང་། སྟོན་པ་སྐུ་བལྟམས་མ་ཐག་བཞད་ཅིང་གསུང་ཆེན་པོ་བསྒྲག
ཕྱོགས་རེར་གོམ་པ་བདུན་རེ་འབོར་བ་དང་། ཛམྦུའི་གྲིབ་མས་སྐུ་མ་བཏང་བ་
དང༌། འཚང་རྒྱ་བ་ན་བུར་ཤིང་སོགས་ལས་བཅུད་རང་འཛག་པ་སོགས་ངོ་
མཚར་དུ་གསུངས་པའི་ཕྱིར་རོ། །
ཕྲག་མིའི་འཁྲུག་ཆེན་རྣམས་ཞི་བར་མཛད། ཙ་གོང་གནས་མདར་སྒྲུབ་
སྡེ་མཛད། བ་ཡོར་ཞིང་སྐྱོང་གི་སྔགས་རྒྱུན་དང་རྟེན་གཏོར་དང་བསྐང་རྒྱུན་
འཛུགས་པ། ཙཱ་རིའི་སར་མ་གནས་རྣམས་ལ་རི་སྲིད་ཀྱི་བཀའ་ཁྱབ་གནང་།
669



རྒྱལ་རྩེ་སྡུམ་གྱི་རྩེ་བཅད་པ་ཡིན་ཟེར་བའི་རིའི་རྩ་བ་དང་། སྤང་ཆུ་ལུང་དང༌།
མེ་རག་གི་དགོན་པ་དང་། རྒྱལ་གྲོང་དགོན་པ་སོགས་སོ་སོའི་ཁ་བདག་གི་ལྷ་
མིས་ཕུལ་ཏེ་དགོན་པ་འདེབས་པར་ཞུས། ཁ་ཅིག་ཏུ་སྒྲུབ་སྡེ་དང་། ཁ་ཅིག་
ཏུ་སྦྱིན་གཏོང་གི་ཁང་པ་ཙམ་གྲུབ། རྟ་བར་ཆབ་ནག་རྒྱལ་ཁང་གི་ཕུར་དབེན་
པ་མཛད་དུས་ཆུ་སྒྲ་ལས། དག་ཅིང་དྲི་མེད་སོགས་ཀྱི་མཆོད་དབྱངས་རྒྱུན་དུ་
གསན། འཕན་ཆེན་མོ་གསོ་བའི་དབུ་ཚུགས། ཀོང་ལུང་རལ་གསུམ་ལ་ཆོས་
རྒྱ་དཀར་པོ་སྔགས་སྲིད་སོགས་ཀྱི་བཅའ་བས་ཐམས་ཅད་ཕན་བདེར་མཛད།
དེར་རྒྱ་གར་ཤར་ཕྱོགས་པའི་དགེ་སློང་ཤཱི་ལ་སཱག་ར་ཞེས་པ་གཅིག་ཞལ་ལྟ་བ་ཁོ་
ནའི་དོན་དུ་སླེབ། དད་པ་ཆེར་ཐོབ། པཎ་ཆེན་གཉིས་དང་རྒྱལ་པོ་ལ་ཆབ་
ཤོག་གནང་། འདི་དག་ལས་ངག་རྒྱུན་ཐོས་པ་ན། རྡོ་རྗེ་གདན་གྱི་མཁན་པོ་
སྒྲ་གཅན་ཟིན་གཞོན་ནུ་དང་རྒྱ་གར་ཤར་ཕྱོགས་ཀྱི་པཎ་ཆེན་ཡིད་ཀྱི་ཤིང་རྟ་
ཞེས་དང༌། ཕྱི་མ་འདི་རྟེན་དགེ་བསྙེན་དུ་བཞུགས་པར་ཐོས་ཤིང༌། དེ་
བཞིན་བོད་འདིར་རྣམ་ཐར་མཁན་རབས་པར་མ་སོགས་ནའང་རྡོར་གདན་གྱི་
མཁན་ཆེན་སྒྲ་གཅན་ཟིན་གཞོན་ནུ་ཞེས་སྣང་མོད་ཀྱང་། རྡོ་རྗེ་གདན་པ་དེ་
ནི་པཎ་ཆེན་ཡིད་ཀྱི་ཤིང་རྟ་ཉིད་དུ་ཞུ་ཡིག་གིས་གྲུབ་བོ། །
བཞི། གོང་མའི་གསེར་ཡིག་པ་ལ་སོགས་
པས་འབུལ་ཞབས་མཐའ་ཡས་
པ་ཕུལ་བའི་ཚུལ། །
གླང་པོ་ཆེའི་ཚལ་དུ་གོང་གི་གསེར་ཡིག་པ་རྣམས་ཉེ་བར་སླེབ་པའི་སྔ་
འགྲོས་བྱུང༌། བདེ་ཡང་ནས་དབུས་གཙང་མངའ་རིས་ཕྱིན་དུས་དུས་འཁྲུག་
མི་ཡོང་བའི་གསེར་ཡིག་པ་གནང་སྟེ་རེ་ཞིག་བདེ། དམ་ཅན་མགར་ནག་གི་
670



གནས་གྲི་ལྷ་རྩེ་རྣོན་གྱི་མདུན་དུ་ཕེབས། གྲི་པས་འབུལ་ཞབས་དང་། རེ་ཁ་
དགོན་དུ་དམ་ཅན་གྱི་རྟེན་གཏོར་དང་སྔགས་རྒྱུན་བཙུགས། རྟ་བར་ཕུག་
གསེབ་ཏུ་ཟླ་གཉིས་དབེན་པ་མཛད། སྤོ་བོའི་ཕྱོགས་སུ་ཕེབས། བྲེ་མོ་ཆུ་
མདོར་རྣམ་རྒྱལ་གླིང་གི་དགོན་པ་བཏབ་ཅིང་སྔོན་ཟམ་གླ་ཆེན་པོ་ཡོད་པ་བཅག་
སྟེ་དགེ་ཟམ་དུ་མཛད། སྤོ་ཀོང་གི་འཁྲུག་རྩོད་གཞིལ། སྤོ་བོ་ཡེ་གོང་གི་མར་
ཁུ་ ཐང་དུ་དགོན་གནས་བཏབ། རྒྱ་ནག་གི་གསེར་ཡིག་པ་རྣམས་ཉེ་བར་་་
སླེབས་པས་སླར་ཀོང་པོར་ཕེབས། ཁྱུང་ཐོ་ལ་རྩའི་ཤིང་ཚུལ་བ་དང་སྐྱོ་ཚུལ་བ་
བླ་མ་གྲགས་རྒྱལ་གྱིས་བེར་སྟོད་དགོན་སོགས་ཡུལ་ཞིང་ཁང་པ་དང་བཅས་རང་
རང་གི་བདོག་པ་ཇི་སྙེད་པ་ས་རྒྱ་གནམ་རྒྱུ་དང་བཅས་པ་ཕུལ་ཏེ་ཞལ་བདག་
དང་བསྐོ་འཇའ་གནང་། རྣམ་ཐོས་ལུང་དུ་གོང་མ་སྔ་མ་གནམ་དུ་གཤེགས་
པའི་སྨོན་ལམ་ཞུ་བ་དང༌། གོང་མ་ཁྲི་ཐོག་ཏུ་ཕེབས་པའི་བཀྲ་ཤིས་ཞུ་བར་
གོང་གི་གསེར་ཡིག་པ་ཏའི་གོའི་བྲི་བཀྲ་ཤིས་བཟང་པོ་རིན་ཆེན། ཀྭན་ཏིང་
གོའི་ཐི་བློ་གྲོས་བཟང་པོ་སོགས་སླེབས། གོང་མའི་ལུང་འབུལ་བ་རྒྱ་ཇ་ཕྱེད་
དང་ཉིས་བརྒྱ། ཕྱི་ནང་གི་མཛོད་གོས་བརྒྱ། ཙན་དན་སྡོང་པོ་སུམ་ཅུ་རྩ་
གྲངས། དངུལ་རྒྱན་ཆེན་པོ་གཉིས་སོགས་ཕོ་བྲང་ཕྱིན་ནང་བདོག་པའི་་་
དངོས་རྫས་ཡོ་བྱད་བསམ་གྱིས་མི་ཁྱབ་པ་དང་། ཡུམ་ཆེན་མོས་གསེར་འཕན་
དྲུག རྟེན་ ཁེབས་ ཁྱད་ མཚར་ ཅན་ མང་ པོ་ སོགས་ དང༌། དོན་ཆོས་ རྗེ།
ཡང་ཆོས་རྗེ། སེ་ར་ཆོས་རྗེ་སོགས་ཕོ་བྲང་གི་ཆོས་རྗེ་རྣམས་དང་། ཐའི་ཀུན་
ཝང་ སོགས་ ཕོ་ བྲང་ གི་ མི་ ཆེན་ ཐམས་ ཅད་ ཀྱིས་ སོ་ སོ་ ནས་ ཞུ་ ཡིག་ དང་།
འབུལ་ཞབས་མཐའ་ཡས་པ་བྱུང་། བསྔོ་བ་དང་སྨོན་ལམ་གྱིས་རྒྱས་འདེབས་
མཛད། སྤོ་བོ་ནས་གློ་བུར་དུ་ཚུར་ཕེབས་པའི་དབང་གིས་ཕ་གིར་ཞབས་ཕྱི་
རང་བློ་རྫོགས་པ་མ་ཟིན་སྙམ་ནས་ཐོག་ཁ་ནང་སོ། ཀ་ནམ་རྫོང་པ། གཡའ་
དམན་པ་སོགས་སྤོ་བོ་གཞུང་དང་སྤོ་སྟོད་སྤྱིའི་མཇལ་མི་སོགས་ཁྲོམ་ཁྲི་ཕྲག་ལྷག་
671



ཙམ་ཚོགས་ནས་སྤོ་རྟ་ལེགས་པ་མང་ཞིག་གི་གཙོས་འབུལ་ཞབས་མཐའ་ཀླས།
གསའ་ཕུར་ཕེབས། བྲག་ཕྱི་བ་རྣམས་ཀྱིས་པེ་ཏེ་ཕྲེང་ཕུལ་ཏེ་ཆོས་སྡེ་བཏབ།།
རྒྱལ་མཚན་སྟེང་དུ་གཙུག་ལག་ཁང་གི་རྨང་བཞག གསེར་ཡིག་པ་གོའི་ཤི་
གཉིས་ལ་འདོད་ཆོས་གདམས་ངག་གནང་བས་ངེས་ཤེས་ཆེར་ཐོབ། རྩེ་ལྷ་
སྒང་དུ་གསེར་ཡིག་པ་རྣམས་ལ་རྟེན་ཞལ་བསྟན་ཚེ་ངོ་མཚར་གྱི་ལྟས་མང་དུ་
བྱུང་། ཀར་དབོན་བཀྲ་ཤིས་དཔལ་འབྱོར་བ་ལ་བསྐོ་འཇའ་གནང་སྟེ་ཀརྨའི་
སི་ཏུ་ལ་བསྐོས། སྤྱིར་རྒྱ་ནག་གི་ལས་ཀ་ལ་མི་དཔོན་ལྷ་དཔོན་གཉིས་ལས་རེ་
རེ་ཞིང་མཆོག་དམན་གྱི་རྣམ་གྲངས་མི་དབང་དེ་ཐམས་ཅད་རྒྱལ་པོ་ཉིད་མ་
གཏོགས་གཞན་གྱིས་བསྐོས་མི་ཆོག་ཀྱང་། རྗེ་དེ་བཞིན་གཤེགས་པ་བོད་ལ་
ཡར་ཕེབས་དུས་ཏའི་མིང་རྒྱལ་པོས་ཐག་རིང་བས་འཕྲལ་དུ་ཞུ་བས་སླེབ་མི་ཐུབ།
ཆོས་རྗེ་རིན་པོ་ཆེ་ཉིད་ལ་མགོན་སྐྱབས་ཞུས་པའི་རིགས་ལ་ལྷ་དཔོན་མི་དཔོན་
གང་གིའང་ལས་ཀ་དོན་ལ་ཞུ་མ་དགོས་པར་ཆོས་རྗེ་རིན་པོ་ཆེ་ཉིད་ཀྱིས་གནང་
བ་ཞུ། ལས་ཀའི་རྒྱབ་གནོན་ངེད་ཀྱིས་བྱེད་ཞུས་ཏེ་དེ་ཕྱིན་གོའི་ཤི་དང་སི་ཏུ་
ལ་ སོགས་ གནང་བ་ཡིན་ཞིང་། སི་ ཏུ་ནི་ཧོར་དུས་ཀྱི་ལས་ཀའི་མིང་ཕྱིས་་་་
འཇགས་པ་ཡིན། གོང་དུ་ཡང་གོང་མ་ཁྲི་ཐོག་ཏུ་ཕེབས་པ་ལ་རྣམ་ཀུན་དགེ་
བའི་ཤིས་བརྗོད་ཀྱི་ཚིགས་སུ་བཅད་པའི་ཕྲེང་བ་དང་། རྒྱ་ཡུལ་གྱི་དགོན།
ལིང་གུ་སིའི་སྡེ། ཏས་ཏུ་ཀར་སྡེ། རི་བོ་རྩེ་ལྔའི་སྡེ། འཇམ་དབྱངས་སྤྲུལ་
སྡེ། ཤིང་ཀུན་ཀར་སྡེ་སོགས་རྒྱལ་བསྟན་ལ་གུས་ཞབས་དགོས་ཚུལ། རྒྱལ་
ཁམས་ལ་དགེ་བཅུའི་ཁྲིམས་ཁྱབ་མཛད་དགོས་པའི་ཆབ་ཤོག་དང་། རྒྱ་ཆེར་
བཀའ་ཡང་བསྩལ་ཏེ་གསེར་ཡིག་པ་རྣམས་སླར་གོང་དུ་བརྫངས། །
སྨོན་ལམ་གྱི་ཆོ་ག་ཡན་ལག་ཉི་ཤུ་པ་མཛད་དེ་སངས་རྒྱས་ཀྱི་དུས་ཆེན་
བཞི་དང་ཁྱད་པར་ཧོར་ཟླ་དང་པོའི་ཆོ་འཕྲུལ་ཆེན་པོའི་ཟླ་བའི་ཚེས་གཅིག་ནས་
བཅོ་ལྔའི་བར་དུ་འཛམ་གླིང་ཙམ་ན་ཟླ་མ་མཆིས་པའི་རྟེན་ངོ་མཚར་ཅན་གཞལ་
672



དུ་མེད་པ་རྣམས་ལས་ཅི་རིགས་པར་བཤམས། རིན་པོ་ཆེ་ཨ་ལི་མིག ཤེལ་
སྤྱད་ཁ་དོག་སྣ་ཚོགས། གསེར་དམར་སྨུག་སེར་གསུམ། ཐ་མ་དངུལ་སྤྱད་
དང་གུ་གུ་ཤན་གྱིས་བསྡུས་པའི་མཆོད་རྫས་བོད་ཡུལ་བ་ཚངས་པར་བསྙེམས་པ་
རྣམས་ཀྱིས་ཀྱང་སྔོན་ཆད་ཐོས་པའི་ལམ་དུ་ཡང་མ་གྱུར་ན་མཐོང་བའི་ལམ་དུ་
ལྟ་ག་ལ་ཞིག་པ་རྣམས་ཉིན་རེ་ཞིང་གོང་ནས་གོང་དུ་སྤེལ་ནས་བཤམས་པའི་
སྤྱན་སྔར་རྗེ་ཉིད་ཀྱང་སྲབ་སྟན་ནས་གུས་ཕྱག་ལ་སོགས་མཛད་ཅིང་སྔ་དྲོ་སྨོན་
ལམ་ཆེན་མོ་མཛད། ད་ལྟ་སྨོན་ལམ་ཆེན་མོའི་ནང་ན་བཞུགས་པའི་བསྔོ་བ་རྗེ་
ཉིད་ཀྱི་ཞིང་ཡོངས་སྦྱོང་གི་སྨོན་ལམ་དུ་ཡོད་པ་འདི་དྲུང་ཁོ་ནས་ལྗགས་ཐོག་
ནས་གསུངས། དེའི་རིང་སྒར་པ་མི་མང་ཐམས་ཅད་བསྔོ་བ་ཉན་ཞིང་ཞལ་ལྟ།
ཕྱི་དྲོ་རྣམས་སངས་རྒྱས་སྐྱེས་རབས་དུ་མ། རྒྱ་བོད་ཀྱི་གྲུབ་ཆེན་རྣམས་བྱོན་
ཚུལ། འཁོར་ལོས་སྒྱུར་རྒྱལ། རྒྱ་བོད་ཧོར་གསུམ་གྱི་རྒྱལ་པོ། བརྒྱ་བྱིན་
ལ་སོགས་པ་ལྷའི་བཀོད་པ་དང་རྒྱལ་ཆེན་བཞི་ལ་སོགས་པའི་ཚུལ་གྱིས་རྩེ་སྣ་མི་
གཅིག་པ་སྣ་ཚོགས་པ་མཛད། དེའི་ཚེ་སངས་རྒྱས་བྱང་སེམས་དཔག་ཏུ་མེད་
པ་མངོན་སུམ་མཆོད་ཡུལ་དུ་བཞུགས་པའི་ཞལ་གཟིགས་པ། མེ་ཏོག་གི་ཆར་
རྒྱུན་དུ་འབབ་པ་སོགས་ངོ་མཚར་བའི་ལྟས་དཔག་ཏུ་མེད་པ་བྱུང༌། སྤྱིར་རྗེ་
འདི་དུས་རྟག་ཏུ་ཞབས་རྡོ་རྗེའི་སྐྱིལ་ཀྲུང་། ཕྱག་མཉམ་བཞག སྤྱན་ལྟ་
སྟངས་དང་མི་འབྲལ། འཇིག་རྟེན་གྱི་གཏམ་དྲི་མོལ་གསུམ་འབྲེལ་ ཕན་མི་
མཛད། ཆོས་ཀྱི་འབེལ་གཏམ་ཅུང་ཟད་རེ་མ་གཏོགས་གསུང་ཆེར་མི་འབྱོན།
དུས་རྟག་ཏུ་ཏིང་ངེ་འཛིན་ཁོ་ན་ལས་མི་གཡོ། གཟིམ་སྒར་གར་ཕེབས་སུ་
མཇལ་མི་ཐག་རིང་བ་མང་དུས་ཞག་གསུམ་རེ། ཕལ་ཆེར་ལྔའམ་བདུན་རེ་ལ་
ཉིན་རེ་ཞལ་མཇལ། ཇ་གྲལ་ཕྱག་ལྕག་ཙམ་མ་གཏོགས་ཕལ་ཆེར་ཐུགས་དམ་
དུ་ཐུན་གྱི་རྣལ་འབྱོར་ཆིག་དྲིལ་དུ་བཞུགས་པ་ལས། སྐྱོ་སངས་རི་གཟིགས་
སོགས་ལ་མི་ཕེབས། དེའི་ཕྱིར་སྒར་པ་རྣམས་ཀྱིས་ཀྱང་ཞལ་མཇལ་བ་ཤིན་ཏུ་
673



དཀའ་ཞིང་དཀོན་པའི་འདུ་ཤེས་མཐའ་ཡས་ཏེ་ཆོ་འཕྲུལ་རིང་སྔ་དྲོ་བཞིན་སྒར་
པ་ཀུན་དང་ཕྱི་དྲོ་ཁྲོམ་ཐམས་ཅད་ཀྱིས་མཇལ་དུ་ཡོད་པས་དད་ཅན་རྣམས་ནི་
ཞལ་མཇལ་ཁོ་ནའི་ཆེད་དུ་བསྙེགས།
སྐྱེ་བོ་ཙམ་པོ་བ་མཆོག་དམན་ཀུན་ཡང་སྒར་པ་ལོ་སར་ཟེར་ནས་ལྟད་མོ་
ཡང་རབ་དང་ཉིད་རབ་ཏུ་བྱེད། ཕྱིས་དབུས་གཙང་ལྷ་ས་དང་མཁའ་རུ་སྟེང་
སོགས་སུ་རྒྱ་ཟམ་འབའ་ཞིག་ལ་བྱས་པའི་གུར་ཆེན་གནམ་སྔོ་ལེབ་ཁང་པ་ཀ་བ་
བརྒྱའི་ཚོད། ཡོལ་སྐོར། སྐར་ཕིབས། སྒོ་ཟུར་གྱི་ལྕོག་གར། གསེར་བྱ་
གསེར་འབྲུག་དང་བཅས་པ་ཕུབ་པར་བྱེས་ཆས་ཀྱི་མཆོད་ཤོམ་གཟབ་རྒྱས་་་
མཛད། གནྡྷོ་ལའི་དབུ་ཐོག་ཏུ་ཏ་མིང་རྒྱལ་པོས་ཕུལ་བའི་མུ་ཏིག་ཆེ་བ་མཐེ་
བོང་ཙམ་ནས་ཆུང་བ་སྲན་མ་ཙམ་གྱི་བར་གྱི་མུ་ཏིག་དཀར་དམར་སེར་སྔོ་་
སོགས་བསྒྲིགས་པའི་གདུགས་བཅུ་གསུམ་བརྩེགས་པའི་བདུན་པ་ཡང་ཕོ་འདོམ་
གཉིས་ཀྱིས་འཁོར་ཙམ་ལ་སོགས་པ་ཕུབ། དབུ་ཐོག་དང་སྐུ་རྒྱབ་ཏུ་མུ་ཏིག་གི་
བླ་བྲེ་དང་ཡོལ་བ་མུ་ཏིག་གི་སྐུ་སྐྱེལ་དང་བཞུགས་འབོལ་སོགས་བཤམས། མུ་
ཏིག་གི་འཕན་ཆེན་ སོགས་ མཆོད་རྫས་ཁྱད་པར་ཅན་རྣམས་བཤམས་པ་ན་་་
དབུས་གཙང་རུ་བཞིའི་བདག་པོ་ས་སྐྱོང་དོན་ཡོད་རྡོ་རྗེ་སོགས་ཀྱང་ཧ་ལས་ཏེ་
ལྷ་ཡུལ་དུ་མངོན་སུམ་སླེབས་པ་ལྟ་བུས་ངོ་མཚར་ཆེ་བས་དྲི་བའི་སྤོབས་པ་ཅུང་
ཟད་ཙམ་ཡང་བྱར་མ་ནུས། སྨན་ཐང་འཇམ་དབྱངས་པ་སོགས་ཅི་འདི་རྨི་
ལམ་མམ་མིག་འཕྲུལ་ཡིན་ནམ། ཡང་ན་རྣམ་སྲས་ཀྱི་ཁང་པར་སླེབས་སམ་ཅི་
ཞིག་པའི་བསམ་མནོ་ཡང་ནན་གྱིས་འགུགས་དགོས་པ་བྱུང་སྐད། རྟེན་་་་་
མཆོད་རྒྱས་པ་རྒྱ་ནག་གིས་བརྐོས་མའི་གནས་བཅུ་རྒྱས་པ་སོགས། མཆོག་
རྣམས་མཛོད་ནག་ན་བཞུགས་པ་ཡིན་པས་སྒར་པ་ལ་ལྟོས་ཏེ་འདི་བྱེས་མཛོད་ཀྱི་
རགས་ བསྡུས་ ཙམ་ བཤམས་ པར་ ཟད་ པ་ ལའང་ དེ་ ལྟ་ན་ གཞན་ ལྟ་ཅི་སྨོས།
སྒར་གྱི་རྟེན་མཆོད་ཕྱག་རྫས་མཐའ་དག་གི་བྱུང་བ་ཡིན་ལུགས་སོགས་ནི་རྗེ་ན་
674



རིམ་ཉིད་ཀྱི་སོ་སོར་རྟོགས་པའི་ཡེ་ཤེས་ཀྱིས་མཁྱེན་གཟིགས་ཀྱི་སྒོ་ནས་བཀའ་
བསྩལ་བ་མ་གཏོགས་རྟེན་སྒམ་གཅིག་གི་ཡང་ཚང་བ་སུ་ལ་ཡང་མ་འཚལ་ཏེ་
གུའི་གུང་པ་རྣམས་ཀྱིས་ཀྱང་རགས་པ་ཙམ་ལས་མི་མཁྱེན་ཅིང༌། མདོར་ན་
བོད་ལྗོངས་ཙམ་གྱི་མཁས་པའི་སྐྱེ་བོའི་དབང་ཤེས་ཀྱིས་ཡུལ་མཚོན་པའི་རྟོག་
དཔྱོད་ཇི་བཞིན་མི་ནུས་པ་དེ་ཀ་རྗེས་དཔག་མ་ཡིན་པ་མངོན་སུམ་ཉིད་དུ་ངེས་
པ་རྗེ་དཔའ་བོ་སོགས་ནས་གསུངས། འོན་ཀྱང་སྔོན་རྗེ་དེ་བཞིན་གཤེགས་པ་
སོགས་ཀྱི་དུས་ལ་ལྟོས་ན་ནི་ཆ་ཙམ་དུ་སྣང་སྟེ་མཆོད་བཤམ་ཆེན་མོ་མི་ཐེ་བ་གདྡྷོ་
ལའི་སྐོར་ཁོ་ན་ལ་སྔོན་རྟེན་སྒམ་རྒྱབ་ཚད་མ་སུམ་ཅུ་སོ་གཉིས་ཡིན་འདུག་ཀྱང་
དྲུང་གོང་མའི་དུས་བཅུ་དྲུག་ཙམ་དང་ཕྱིས་ནི་བདུན་བརྒྱད་ཙམ་དུ་སྣང་་་་
ངོ༌། །ཆོ་ག་ཡན་ལག་ཉི་ཤུ་པ་འདི་ནི་ཐོག་མར་གསའ་ཕུར་ལྷ་བབས་ཀྱི་དུས་ཟླ་
བ་དགུ་པའི་བཅོ་ལྔ་ནས་བཙུགས། དེ་ཕྱིན་ས་གའི་བཅོ་ལྔ་དུས་ཆེན་གསུམ་
འཛོམ་དང་ཆུ་སྟོད་ཀྱི་ཚེས་བཞི་ཆོས་འཁོར་གྱི་དུས་ཆེན་རྣམས་ལ་སྨོན་ལམ་ཁོ་
ན་མཛད། ཆོ་འཕྲུལ་གྱི་ཟླ་ཕྱེད་ཀྱི་རིང་སྨོན་ལམ་དང་ལྷ་མིའི་འདོད་ཡོན་གྱི་
བཀོད་པས་མཆོད་པ་བཅས་མཛད་ཚེ། དེ་ཐམས་ཅད་ལ་འཇའི་གུར་དང་མེ་
ཏོག་གི་ཆར། ཀོང་པོར་རྒོད་མི་འོང་ཡང་རྒོད་ཀྱིས་བསྐོར་བ་བྱེད་པ་ས་གཞིར་
མེ་ཏོག་སྐྱེ་བ། ཆར་དྲི་ཞིམ་པོ་ཅུང་ཟད་འབབ་པ་སོགས་རེ་རེ་བཞིན་བགྲང་
དུ་མེད་པའི་ངོ་མཚར་དཔག་མེད་བྱུང་བ་བྲིར་ལངས་པ་ལྟ་ག་ལ་ཞིག་གོ། །
སྤྱིར་ཡང་དྲུང་གར་བཞུགས་སུ་འཇའ་དང་མེ་ཏོག་ཆར་རྟག་ཏུ་དང༌། གར་
ཕེབས་ཀྱི་ནད་ཡམས་འཆང་སྐྱ་རྒྱལ། ལེགས་པའི་དཔལ་ཡོན་ ཕུན་ སུམ་་་་
ཚོགས་པས་ཀུན་ཏུ་ཁྱབ་ཅིང་། ལུང་སྟོང་ཆེན་པོ་རྣམས་སུ་ཕེབས་ཀྱང་ཁྲོམ་ཁྲི་
ཕྲག་ལས་མི་ཉུང་བ་རྟག་ཏུ་འདུ། ཉིན་མོ་མིས་བསྐོར་བ་བས་ཀྱང་མཚན་མོ་
ལྷ་འདྲེས་བསྐོར་བ་སྐོར་ལམ་བྱང་ཕུལ་ཆེ་བར་ཞིབ་མོའི་བློ་ཅན་རྣམས་གླེང་།
ཁལ་མཛོ་གཟིམ་ཁྱི་གཟིམ་དྲེལ་སོགས་ཤི་བ་ཐམས་ཅད་འཇའ་འོད་དང་མེ་ཏོག་
675



གི་ཆར་དང་རིང་བསྲེལ་འབྱུང་། དེ་ལ་སོགས་པ་ངོ་མཚར་ཆེན་པོའི་ལོ་རྒྱུས་
ཆེས་མང་བ་ཡོད་ཀྱང་སོ་སོར་བྲིར་མ་ལངས། །
ལྔ། ཆོས་ཁྲིམས་བཙུགས་ཏེ་སྐལ་ལྡན་རྣམས་
སྨིན་གྲོལ་ལ་འགོད་པར་
མཛད་པའི་ཚུལ།
སྒར་དཔོན་རྣམས་ཀྱང་ཚོང་མི་བྱེད་ཡོ་བྱད་མི་གསོག ནང་བརྟག་རྒྱུད་
གསུམ་མཁྱེན་པ། མཁའ་འགྲོ་རྒྱ་མཚོ་དང་རྡོར་དབྱིངས་སོགས་རབ་འབྱམས་
རྒྱུད་སྡེའི་དཀྱིལ་འཁོར་ཆེ་ཆུང་ཐམས་ཅད་ཀྱི་གར་ཐིག་དབྱངས་ཀྱི་བར་ཆིག་རྐྱ་
ཕེར་བ། གཙོ་བོར་བསྐྱེད་རྫོགས་ཀྱི་ཉམས་ལེན། ཁྱད་པར་ཆོས་དྲུག་གི་
ཐུགས་དམ་བཟང་བ་ཁོ་ན་བྱུང༌། ཕྱག་ཆེན་དང་གཅོད་སོགས་ཟབ་མོ་རྡོ་རྗེ་
ཐེག་པའི་ཉམས་ལེན་ལས་དལ་འབྱོར་རྟེན་བཟང་དུ་བྱེད་དོ། །བུ་ཚ་འབྲིང་
ཡན་ཆད་ཡིག་བཅུ། བོ་རོ་ཙ་ནི། མགོན་པོ་དང༌། རྟ་མགྲིན་གྱི་སྔགས་
ཐུང་སྟེ་རབ་ཀྱིས་དུང་ཕྱུར་བཞི་འབྲིང་གིས་གསུམ། ཐ་མས་ཀྱང་གང་རད་
དུང་ཕྱུར་གཅིག་མ་ཐེངས་ན་མི་གྲངས་སུ་མི་རྩི་གདན་ས་ཁག་སོགས་བླ་མ་རྣམ་
པ། གོའི་ཤི་རྣམ་པ། དཔོན་ཆེན། དཔོན་ཆུང་། དེ་འོག་རྣམས་ཁྲིམས་
པ། ཁྲིམས་གཡོག་གཉིས་རྣམས་སྒར་པ་གྲལ་པ་དང་། དེ་འོག་རྣམས་བུ་ཆེ་
རབ་འབྲིང་ཐ་གསུམ། དེ་རྣམས་ཤོག་དུ་མར་བགོས་ནས་ཟླ་བ་གསུམ་རེ་ཙམ་
གོའི་ཤི་རེས་ཁྲིམས་དཔོན་བྱས་ནས་ཁྲིམས་པ་སུམ་ཅུ་ཙམ་རེས་མོས་ཀྱིས་བསྐོ།
ཡོལ་སྒོ་གདོང་གི་མ་ཚད་དུ་ཞོགས་པ་ནས་འཚོག ཁྲིམས་རར་གོས་ལྷན་པ་
ཅན་ལྷམ་ཀླད་པ་ཕོག་པ་སོགས་མི་གོན། གཟན་རྐྱང་སོགས་མི་བྱེད། མི་
ཆེན་གྱི་གྲལ་གྱི་ཚུལ་མ་གཏོགས་སྡོད་ལུགས་གང་བྱུང་དང་ལག་པ་འགྲམ་པ་ལ་
676



བརྟེན་པ་སོགས་མྱ་ངན་གྱི་འདུག་སྟངས་མི་བྱེད། སྐད་ཆ་དྲི་བཤད་གཏམ་
གླེང་བ་ཐམས་ཅད་ལ་ཡུལ་ཕྱོགས་དཔོན་རིས་སོགས་ཀྱི་ཕྱོགས་ཆར་འགྲོ་བ་མི་
གླེང་བ་སོགས་མདོར་ན་ཁྲིམས་ཀྱི་བཅའ་བའི་ཕྱག་བྲིས་ལྟར་ཁྲིམས་དཔོན་དེ་
རྣམས་ཀྱིས་ཀྱང་། དགེ་བཅུའི་ཁྲིམས་གཙང་མས་འགྲོ་བ་འཕྲལ་ཡུན་དུ་ཕན་
བདེ་འབའ་ཞིག་ལ་སྦྱོར་བ་སྟེ། ཇི་ལྟར་ཡུལ་གང་ཁྲིམས་གཉིས་སྲོལ། །
གནས་དེར་ཀུན་ཏུ་བདེ་ལྡན་འགྱུར། །ཞེས་སོ། །དེང་དུས་ལྗོངས་འདིར་ཕྱི་
མ་ཞལ་བཞེས་མི་མཛད་པའི་ཁྲིམས་གཟིགས་པ་རྣམས་ཚེ་འདིའི་ཞག་ཤས་ཀྱི་
ཁས་དྲག་བཙན་ཕྱུག་གི་ལོངས་སྤྱོད་ནོར་རྫས་སོགས་ལ་བརྣག་པའི་ཕྱོགས་ལྷུང་
བལྟར་མི་རུང་བའི་ངན་གཡོའི་ཁྲིམས་རང་གཞན་ངན་འགྲོའི་འབབ་སྟེགས་སུ་
གཞོལ་བའི་རྒྱུ་བསྒྲུབ་པ་འདིས་གནས་སྐབས་སུའང་མི་ཤིས་པ་མངོན་དུ་གྱུར་པ་
འདི་ཀའོ། ། །
བང་ཆེན་མཇལ་མི་སོགས་ཞུ་བ་ཅི་དགོས་འགྲོན་གཉེར་དཔོན་གཉིས་ཀྱི་
ཁྲིམས་ གྲྭར་གཏུགས། དེས་ གཟིམ་དཔོན་ཆེན་མོ་ དང༌ གུའི་ གུང་ པ་ ལ་ཞུ།
རིམ་པར་སྙན་སྒྲོན། འགྲོན་པོ་སླེབས་པ་ཐམས་ཅད་ལ་ཐོག་མར་ཁྲིམས་རེས་
སུ་ཡོད་རྣམས་ཀྱིས་གཞི་ལེན་བྱེད། དེ་ནས་རིམ་པས་ཆོས་རྗེ་ནང་སོ་དང་།
གུའི་གུང་པ་སོགས་ཀྱིས་དང་ལེན་མཛད། སྒར་སྟོན་ལ་ཤ་མི་འགྲིམ། སྒར་
ནང་དུ་ཤ་དང་ཆང་མི་ཁྱེར། བུད་མེད་སྒར་དུ་མི་འཇོག ཁྲིམས་རེས་བརྗེ་
ཁར་འདིའི་རིང་ངེད་ཀྱིས་ཁྲིམས་ལས་འདས་རི་ཞེས་བྲང་དཔོན་གྱིས་མནའ་
འབུལ། དེའི་དབང་གིས་སྒར་པ་ཤིན་ཏུ་མང་རུང་ཕྱི་ནང་གང་དུའང་འཐབ་
རྩོད་དང་གཡོ་ཁྲོམ་གྱི་སྦྱོར་བ་མེད་པར་ཐུགས་རྗེས་གདུལ་བའི་སྐྱེ་བོ་ཀུན་དད་
པས་ཀུན་ནས་བླངས་པའི་རིང་ནས་ངང་ཚུལ་དགེ་བ་དེ་ལས་ཅུང་ཟད་ཀྱང་
འདའ་བ་མེད་དོ། ། ཚེ་རྒྱུན་ཁང༌། . རྟ་མགྲིན་ཁང་། རྣམ་འཇོམས་ཁང་།
དགོངས་འདུས་ཁང་། མགོན་པོ་ཁང་སྟེ་སྐུ་རིམ་ཁང་ལྔ། ལས་སྣ་འཛིན་
677



པའི་བྲང་ཁ་ཆེན་པོ་དྲུག་ཅུ་ལྷག་པ། དེ་རེ་རེ་ལ་དཔོན་ཆེ་ཆུང་དངོས་ལྔ་དྲུག་
ལས་མི་ཉུང་བ་དང་ཁྲིམས་པ་བཅུ་སྐོར་ལས་མི་ཉུང་བ། སྤྱིར་ཁྲིམས་པ་བྱེས་
འགྲོ་ཕལ་ཆེར་གཟིམ་གཡོག་ཁང་དུ་འཇོག་པས་དེར་ཁྲིམས་པ་བདུན་ཅུ་ལྷག་
ཙམ་ལ་སོགས་པ་དྲུང་འཁོར་དངོས་དང་ཕོགས་ཡིག་གི་སྐབས་སུ་ཐབ་གསོས་ཀྱི་
དཔོན་ཆེ་ཆུང་ཞེས་ཡི་གེར་བཏབ་ནས་དེའི་སྐལ་པ་བླངས་པས་མགྲོན་ཐེབས་
བྱེད། དབུས་གཙང་ཐམས་ཅད་དུ་སྒར་གྱི་དཔོན་ཆུང་ལ་སྟན་སུམ་བརྩེགས་
དང་པང་ཁེབས། དཔོན་ཆེན་ལ་སུམ་སྟན་མཉེ་འབོལ་དང་པང་ཅོག་བྱེད་པ་
སོགས་འདུག ཆིབས་རགས་ཀྱི་དུས་ཀྱང་རྐྱ་དར་དང་རོལ་མོ་བ་ལས་སྣེ་ཆེ་
ཆུང་གི་རྒྱབ་ཆ་བ་སོགས་ཆིབས་རགས་ཀྱི་སྔ་འགྲོ་བ་རྣམས་དང་རྟ་དཀར་པོ་རེ་
ལ་རྟེན་གནྡྷོལ་བཀལ་བ་ལ་གསེར་ཐོག་ཕུལ་བ་ཆིབས་ཀྱི་མདུན་དང་། ཆིབས་
ཀྱི་རྒྱབ་ནས་གུའི་གུང་པ་སོགས་གོའི་ཤི་བླ་མ་དཔོན་ཆེན་སོགས་གོ་རིམ་ངེས་པ་
ཅན་འབྱོན། སྐུའི་གཡས་གཡོན་དུ་བསིལ་གཡབ་ཉི་ཟླ་ཁ་སྦྱོར་ཁྱེར། ལས་
འཛིན་པ་རྣམས་གཡོན་གནོན་གཙུག་ཞྭ། གུའི་གུང་པ་སོགས་གོའི་ཤི་ལས་ཀ་
ཅན་རྣམས་ལས་ཞྭ་ལས་གོས། བླ་མ་སྒ་ཤུབས་སྟན་དམར་ཐོབ་པ་རྣམས་དང་
དཔོན་ཆེན་རྣམས་གོས་ཟླུམ་ གཙུག་ཞྭ་སོགས་མི་ཆེན་ངེས་ ཅན་ཁོ་ན་ཆིབས་་
རགས་སུའོ། །རྟ་ཆས་ངན་པ་གོས་ཆེན་རྒྱལ་པོ་སོགས་མི་གྱོན། དེ་ལྟ་བུའི་
ཆིབས་རགས་ཆེ་བ་བསྒྲིགས་སོ་འཚལ་ལ་ཡང་འཇའ་འོད་དང་མེ་ཏོག་གི་ཆར་
ཕལ་ཆེར་འབྱུང་ངོ༌། ། སྤྱིར་དྲུང་སྐུ་ནས་ཕྲ་ཞིང་བླ་མ་རྣམ་གཉིས་ཀྱིས་གསུང་
ཆོས་འབུལ་དུས་དབྱར་བཞུགས་དགུན་བཞུགས་གར་ཕོག་ཏུ་གཟིམ་སྤྱིལ་ཆུང་
ངུ་རེར་སྐུ་མཚམས་ཁོ་ནར་ཕལ་ཆེར་བཞུགས་ཤིང་གསན་བསམ་སྒོམ་པ་མཛད།
མི་ཆེན་གྱི་ཞལ་ངོ་དཔོན་པོ་ཕྱགས་ཕྱིར་འབྲེངས་པ་རྣམས་ལ་གོའི་ཤྲི་རིན་པོ་
ཆེས་དབང་དང༌ རྒྱུད་བཤད་ལག་ལེན་རྣམས་གནང་། བླ་མ་རིན་པོ་ཆེས་་
གཅོད་ དང༌ ཕྱག་ ཆེན་ ཆོས་ དྲུག་ སོགས་ བསྐྱེད་ རྫོགས་ ཀྱི་ ཁྲིད་ རིམ་ མཛད།
678



དབོན་པོ་རྣམས་ཀྱང་བཞུགས་སྟན་དང་བགོ་བ་དྲོས་ཙམ་མ་གཏོགས་ཡོ་བྱད་མི་
འཚག སྒར་འདེགས་པ་ན་གཟིམ་གུར་གྱི་ཡོལ་སྒོར་ཆེན་མོའི་གུང་ཐིག་ལ་རས་
གཟན་བཏགས་ནས་རྒྱངས་པར་སྡོད། ཇ་ཚ་བཞེས་སོགས་ནང་ སོ་ནས་་་་་
གཏོང༌། ནམ་ཐེགས་ལ་ཆིབས་རྟ་དང་དྲེལ་སོགས་གང་ཐོབ་རིམ་པར་རྟ་མང་
ཁང་པ་དང་དྲེལ་མང་ཁང་པ་ནས་གཏོང་། དེ་ལ་སྒ་ཁང་ལས་རྟ་དང་དྲེའུ་སྒ་
སྟན་བཏོད་ནས། ཁལ་བཅས་སོགས་བདེ་བླག་ཏུ་ཕྱགས་ཕྱི་བྱེད། ཚུལ་
འདིས་ཐོས་བསམ་སྒོམ་པ་ཤིན་ཏུ་སྨར། དེ་དག་ལ་ཡོལ་བ་ནང་པར་གྲགས།
ཕྱིས་དེ་ལྟ་བུ་མང་བ་ན་དེར་མ་ཤོང་བས་ཁྲ་གུར་ཆེན་མོ་ཞིག་ཏུ་བཞུགས་པ་
རྣམས་ལ་ཁྲ་གུར་ནང་པར་གྲགས། དེ་གཉིས་ཀྱི་ནང་ནས་དགེ་སྦྱོར་མཐོ་བ་
རྣམས་ཙོག་པུ་ལ་བརྟེན་ཏེ་དབེན་པར་བཞུགས་པ་མང་དུ་བྱུང་བ་ལ་དབོན་པོ་
རི་པ་དང་། དེ་ལས་ཀྱང་དབེན་པ་མཛད་པ་ལ་ཡང་རི་པར་གྲགས། ཕྱིས་
ཡོལ་བ་ནང་པ་རྣམས་ཐོག་གཅིག་ཡོལ་སྒོར་གྱི་ཕྱིར་ཀ་གཉིས་མ་རེ་ལ་བཞུགས་
སངས་རྒྱས་མཉན་པ་དང་ཟུར་མང་བྱ་བྲལ་བརྒྱ་སྟོན་བྱ་བྲལ་བ་སོགས་མང་པོ་
རི་ཁྲོད་ལ་ཐེགས། གཞན་ཕལ་ཆེར་ལས་འཛིན་བྲང་དཔོན་བསྐོས། ཡང་རི་
བའི་རྒྱུན་སྒྲུབ་སྡེ་དགེ་སྦྱོར་སྨར་བ་ཞིག་བྱུང་བ་དབུ་མཛད་རེ་བསྐོས་ནས་ཉིན་
བཞིན་གཟིམ་གུར་གྱི་ཕྱིར་ཡན་ལག་བདུན་པ་འབུལ། སྐུ་མཚམས་དངོས་
མེད་དུས་ཞག་གསུམ་རེ་ལ་དམིགས་པ་རེ་ཞུ། དེ་ལྟ་བུའི་ཆོས་སྒར་ཆེན་པོའི་
ཚུལ་སྲོལ་ཕྱོགས་ཙམ་སྟེ་སྨོན་ལམ་ཆེན་མོ་བཙུགས་པ་ལས་འཕྲོས་ནས་མཛད་པ་
ཅུང་ཟད་གླེང་པའོ། །
འོ་ཐང་སོགས་སུ་ཕེབས། ཀོང་ལུང་རལ་གསུམ་ལ་ཆོས་རྒྱ་དཀར་པོའི་
ཞིབ་ཆ་མཛད། ཤམ་པོ་ནས་དགོན་སར་ལྷ་ཁང་གསར་བཞེངས་ལ་རབ་་་
གནས་ལ་ཕེབས། ཟིང་པོར་ཡོན་བདག་དབང་ཕྱུག་གིས་སྤྱན་དྲངས་ཏེ་་་་
མཆོད་པ་ཆེར་བྱས་ཚེ་ཆར་པ་རོ་སྦྲང་རྩི་ལྟར་མངར་བ་ཞིག་བབས། ཉི་མ་
679



སུམ་འགྱུར་གྱིས་རིང་སླར་འོ་ཤོད་དུ་ཕེབས། རྐྱལ་གོག་བཟང་པོ་སྐྲུན་ཚ་བོ་སྟེ་
ཤ་བཙོན་ཁྲི་མོན་དུ་ཚུད་པ་སྡུག་བསྔལ་བ་གསུམ་འདོན་པའི་དོན་ལ་ཟླ་བ་་
གཉིས་ཙམ་བཞུགས་ཏེ་གསུམ་ག་ཕན་བདེར་བཀོད། རེ་ཤོད་འཇིགས་སྐྱོབ་
དགོན་དང་ལྷུན་གྲུབ་དགོན་སར་བཅས་སུ་དར་རྒྱས་མཛད། ཟིང་པོ་འབུམ་
པ་སྒང་དུ་ཕེབས། འབྲུག་ལོའི་ལོ་སར་དང་སྨོན་ལམ་མཛད། ཕྱག་ནས་
འཐོར་བ་གོང་དུ་འགྲོ་བའི་གསེར་ཡིག་པ་རྣམས་འཇམ་ལམ་དུ་ཞག་མལ་བསྡད་
པར་མང་དུ་འཐོར་ཡོང་བ་ཕྱག་ནས་ཡིན་པར་ཤེས་ཏེ་བསྡུས། ཀོང་པོའི་ནས་
རིགས་སུ་འདུག་པ་བཅས་ཤེས་ཏེ། ནས་ཕྱིས་གོང་མ་ལ་ཡང་ཕུལ་ཞིང་གཞན་
ལ་བཀྱེ། རྩེ་ལྷ་སྒང་རྣམ་ཐོས་ཚལ་དུ་བཞུགས། །
གུས་ལྡན་ཆེན་པོ་བྱ་ཁྲི་དཔོན་དང་། སྲས་གོའི་ཤི་ཆོས་ཀྱི་གྲགས་པ་
སོགས་དཔོན་གཡོག་བཞི་བརྒྱ་ལྷག་པ་སུམ་རྩེན་གྱི་བཀོད་འབྱོར་ལྟ་བུས་ཞལ་
མཇལ་དང་སྤྱན་འདྲེན་དུ་བྱོན། གསེར་སྲང་བརྒྱ་ཕྲག་ལྷག་པ་བྱེ་རུ་རྒྱལ་མོ་
ལག་པ་ཁྲུ་ཚད་མ། ཤེལ་རྐྱན་གཟིམ་གུར་ཉི་མ་ལྷ་ཁང་ལ་སོགས་པ་གསུམ།
རྟ་དྲེལ་གོས་དར་མང་པོ་སོགས་བཅས་ཕུལ། དེའི་ཚེ་ཁྲི་དཔོན་པ་དད་པའི་
སྤྱན་ཆབ་དབྱར་ཆུ་ལྟར་བྲུབ་ཅིང་གདུང་ཤུགས་ཆེན་པོས་གསེར་ག་སོག་སྒོར་ལ་
སོགས་པ་སྐུའི་རྒྱན་ཐམས་ཅད་ཀྱང་ཕུལ་ནས་དབུ་སྐྲའི་གཙུག་ཕུད་ཕྱག་ཏུ་ཕུལ་
ཏེ་རྒྱལ་བའི་བསྟན་ལ་རབ་ཏུ་བྱུང་བར་གསོལ་བ་རྩེ་གཅིག་བཏབ་ཀྱང་སྐུ་འཁོར་
རྣམས་ཀྱིས་ནན་གྱིས་ཞུས་པས། རྒྱལ་སྲིད་ཆོས་བཞིན་དུ་བསྐྱངས་ན་ལམ་གྱི་
ཆོད་དང་གཞན་ཕན་ཆེ་བར་བཀས་གནང་། ཕེབས་པར་ཡང་ཞལ་གྱིས་་་་
བཞེས། བསྙུན་གཞི་དྲག་པོ་གཅིག་འདུག་པ་ལས་ནད་ཅིག་ཡིན་པ་བཀའ་
གནང་བས། བཤགས་པ་དང་མོས་གུས་དྲག་ཏུ་མཛད་པས་བསྙུན་གཞི་དེ་རེ་
ཞིག་སངས། མཛོད་ནག་ནས་གོས་བཟང་པོར་རྨ་བྱའི་མདོངས་བསྒྲིགས་པའི་
ཡོལ་བ་སོགས་བཀྲམ། གནས་བཅུ་རྒྱ་ནག་མ་ཁྲི་རྒྱབ་སོགས་བཀོད་པ་མཐའ་
680



ཡས་པ་ཅན་སོགས་རྟེན་མཇལ་མཛད། ཁྲི་དཔོན་པ་སྐུ་ལས་འབྲལ་མི་ཕོད་
བཞིན་དུ་བཀའ་ལུང་གིས་ཕྱིར་ཐེགས། ཕྲག་ཏུ་ཕེབས་ཏེ་ཆོས་རྒྱའི་ཞིབ་ཆ་
དང་ཚོང་རྒྱ་མཛད་ཀློ་ཡུལ་ནས་སྔོན་རང་བྱུང་རྗེ་སེང་གེར་ཆིབས་ནས་བྱོན་པའི་
རྫུ་འཕྲུལ་གྱིས་བཏུལ་བ་ཀློ་གྲ་དཀར་གྱི་རྒྱལ་པོ་སོགས་མཇལ་དུ་སླེབས། བ་
མེན་ལ་སོགས་པའི་འབུལ་བ་ཕུལ། སྲོག་ སྡོམ་སོགས་དགེ་བ་མང་དུ་ཁས་་
བླངས། དེའི་དུས་ཙཱ་རི་པང་ཕུག་ཏུ་སྒྲུབ་པ་བ་མངོན་ཤེས་ཅན་ཞིག་ཡོད་པ་
ན་རེ། ན་ནིང་སྒར་པ་ཕེབས་ཟེར་བ་སྤྱན་འདྲེན་མ་སོང་། ད་ལོ་དཔའ་བོ་
མཁའ་འགྲོ་ཞིང་སྐྱོང་ཐམས་ཅད་སྤྱན་འདྲེན་ལ་སོང་བས་ཕེབས་པ་ཡོད་ཟེར་བ་
ལ། བ་ཡོ་རི་དགོན་སོགས་ཀྱིས་ཀྱང་གདན་འདྲེན་པ་སུ་མེད་པས་མི་བདེན་
ཟེར་རུང་གློ་བུར་དུ་བ་ཡོར་ཕེབས། རྨོ་ལོ་ཐང་རམ་གྱིས་འབུལ་ཞབས་དང༌།
དེར་ཡང་ཀློ་མང་དུ་བྱུང་སྟེ་རང་ཡུལ་དུ་དར་བའི་རྩེད་སྣས་མཆོད། སྲོག་སྡོམ་
དང་མ་ཎི་མང་དུ་ཁས་བླངས། ཙཱ་རིའི་གནས་སྐོར་བ་ལ་གནོད་པ་མི་བྱེད་པ་
དང་རང་ཡུལ་དུ་འཁྲུག་པ་མི་བྱེད་པར་ཁས་བླངས། བཀྲ་ཤིས་ལྗོངས་སུ་་
ཕེབས་པ་ན་སྒོ་མོ་ལར་དཔའ་བོ་མཁའ་འགྲོའི་བསུ་བ་དང་རེམ་ལར་སེམས་ཉིད་
ངལ་གསོ་དང་མཁའ་སྤྱོད་དཀར་མོ་གཟིགས་པ་ནས་བཟུང༌། ཉིད་ཀྱིས་ལུང་
བསྟན་པའི་རི་ཨ་མ་ར་ད་ཏིའི་ངོས་སུ་བདེ་མཆོག་སོགས་སྔགས་ཀྱི་ལྷ་ཚོགས་
དཔག་མེད་གཟིགས་པའི་བར་གཟིགས་སྣང་མཐའ་ཡས་པ་ལམ་ཡིག་ཏུ་འཁོད་
པ་ལྟར་དང་ཆུས་བྲག་ཏུ་མཁའ་འགྲོ་མའི་ཞབས་རྗེས་ཀྱི་གནས་སྒོ་ཕྱེ། གླང་
གོང་བདེ་ཆེན་སྟེང་དུ་དགོན་པ་ཐོབ་གསུངས་ཏེ་ཕྱག་ནས་འཐོར། ཙཱ་རིར་
སྒྲུབ་པ་བ་མང་དུ་བཞག་སྟེ་སྐྱེན་ནས་སྒྲུབ་རྒྱགས་ཀྱི་རྒྱུན་སྦྱར། སྐྱེན་པའི་
འཁྲུག་རྩོད་རྣམས་ཞི་བར་མཛད་དེ་ཆོས་རྒྱ་དཀར་པོ་ལ་སྦྱར། དེ་ནས་ཞྭ་
དམར་པས་དགའ་ལྡན་མ་མོར་གཙུག་ལག་ཁང་སར་མ་ལྷ་ཆེན་དང་བཅས་་
བཞེངས་ གྲུབ་ པར་ རབ་ གནས་ ལ་ སྤྱན་ དྲངས་ གླང་ ལ་ ནས་ བ་ ཡོར་ བརྒྱུད།
681



ཕྲག་ཡུལ་དུ་རྒྱ་བྲག་པ་སོགས་ཀྱི་མཁོན་སྡུམ་མཛད། དགའ་ལྡན་མ་མོར་་
ཕེབས་ཏེ་རབ་གནས་ཤིན་ཏུ་ལེགས། ཞྭ་དམར་པ་གཙོར་གྱུར་ལྷ་སྡེ་མི་སྡེའི་ཁྲི་
ཕྲག་མང་པོར་ཆོས་ཀྱི་དགའ་སྟོན་རྒྱ་ཆེར་མཛད། རྩེ་ལྷ་སྒང་དུ་ལོ་སར་སྨོན་
ལམ་མཛད། ལྷ་མོ་རང་བྱུང་མའི་བསྙེན་སྒྲུབ་ཐོག་མར་གྱི་ལིང་ཚལ་དུ་་་་
བཙུགས། ཕྱིས་གླང་ཁྲོད་ཚལ་དུ་བསྙེན་སྒྲུབ་ལས་སྦྱོར་མཛད། དེ་དག་གི་
ཚེ་བཤུགས་གླུ་དང་ཐོག་ལྷུང་བའི་སྒྲ་ལྟ་བུ་ཉིན་མཚན་རྟག་པར་གྲགས་ཤིང་
གཏོར་ལེན་འཇིགས་སུ་རུང་བ་མངོན་སུམ་མཐོང་། སྙིང་གི་ཚལ་པ་གཅིག་
ཁྲག་ཐུན་དུ་དངོས་སུ་སླེབ་པ་སོགས་རྟགས་དང་ཆོ་འཕྲུལ་བགྲང་གིས་མི་ལངས་
ཏེ་རགས་པ་རྣམ་ཐར་གཞུང་དུ་གསལ། །
ཁྱད་པར་ཉང་ཁ་ཕྱོགས་ནས་རླུང་འཚུབ་དམར་ནག་སྔོ་དཀར་པོ་སོགས་
ཁ་དོག་སྣ་ཚོགས་པ་གཡས་དང་གཡོན་འཁྱིལ་དུ་མར་ཡོད་པའི་བྲེང་མ་ཆད་པའི་
དཀྱིལ་ནས་ཐོག་འཕངས་ཏེ་ཉང་ཁའི་ཤིང་སྡོང་དུ་མ་བཅག་པ་དང་འུར་སྒྲ་ས་
གཡོ་ བ་ཙམ་བྱུང་ཚེ། ལྷ་ མོ་ འཁོར་ བཅས་ མངོན་སུམ་ དུ་གཟིགས་ པ་ ལ།
བསྐལ་པ་མང་པོར་སོགས་ཀྱི་བསྟོད་བསྐུལ་མཛད། རྣམ་ཐོས་རིར་བཞུགས་
ཚེ་སྤོ་རྔོད་སྙེ་གསུམ། མདོ་སྟོད་སྨད། དབུས་གཙང་། བྱ་པ་རྣམས་སོ་སོ་
ནས་སྤྱན་འདྲེན་མི་ཆེ་དགུ་མང་དུ་སླེབས། བླ་མ་ཀ་ཐོག་པར་སྤོ་བོར་ངེད་
རང་གི་ཆོས་ཁྲིའི་རྒྱབ་ཏུ་སྔར་ཕྱག་ལྕག་བཙུགས་པ་སྐྱེས་པའི་ཤིང་སྡོང་རྩ་བ་
གཅིག་ལ་འབྲས་བུ་མི་གཅིག་པ་གསུམ་སྨིན་པ་གཅིག་ཡོད་ཅེས་བཀའ་སྩལ་བ་ཇི་
ལྟ་ བར་རྙེད། གསའ་ཕུར་ ཕེབས་བྲག་ཕྱི་པའི་ནང་རྒྱ་ཞིབ་ཚགས་ མཛད།
རྣམ་ཐོས་རིར་ཕེབས། འཇང་ས་ཐམ་རྒྱལ་པོས་ཞུ་ཡིག་འབུལ་ཆེན་བཅས་
སྤྱན་འདྲེན་པར་སླེབས། སྤོ་བོས་སྤྱན་དྲངས་ཏེ་ཀླུ་ནང་དུ་ཕེབས། དེར་ལྷོ་
རོང་ནང་སོ་དཔོན་གཡོག་རྣམས་ཀྱིས་གདན་འདྲེན་དང་ལྡེམ་རྟ་མང་པོ་སོགས་
འབུལ་ཆེན་བྱས། བྲེ་མོ་ཆུ་མདོར་སྤོ་བོ་མ་ཆེ་ཆུང་རྣམས་ཀྱིས་ཆིབས་བརྒྱ་ཕྲག་
682



ལ་སོགས་འབུལ་ནོད་མཐའ་ཡས། ཟར་བེ་བ་རྣམས་ཀྱིས་ས་ཆ་དབང་རིས་
ཕུལ་ཞིང་རྣམ་རྒྱལ་གླིང་དུ་བླ་མ་འོད་ཟེར་རྒྱལ་མཚན་བསྐོས། སླར་ཀོང་པོར་
ཕེབས། བློ་བདེའི་བུ་བརྒྱུད་སོགས་ཀྱིས་འབུལ་ཞབས་མཐའ་ཡས། སྤོ་བོ་ཡེ་
གོང་དང་མར་ཁུ་ཐང་དུ་མཁར་ལས་ཟིན་ནས་ཁྲོམ་བསགས། དུས་བསྒྲིགས་
ནས་ཕྱག་ནས་གནང་བ་ཁྲོམ་ཐམས་ཅད་ལ་ཆར་ལྟར་བབ་པ་བྱུང་། དྲོད་དང་
ལྷོ་རྒྱ་སྟོན་པའི་འབུལ་ཆེན་སྟོང་དངུལ་ལྷག་དང་མཛོ་སུམ་བརྒྱ་སོགས་སླེབས།
རྒྱ་སྟོན་པའི་བདེ་སྟེང་དགོན་དུ་རྡོ་རྗེ་འཆང་གི་སྐུ་སར་བཞེངས་དང་རྗོད་དུ་
ཤཱཀྱ་བའི་དགོན་དང་གཉིས་སུ་ཀོང་པོ་ནས་ཕྱག་ནས་ཞུས་པ་དེ་དག་ལ་དངོས་
སུ་སླེབས། སླར་ཡང་སྤོ་བོ་ཐོག་ཁ་ནང་སོ་གཙོས་མཛད། ཁྲང་པ་ཚུན་གྱིས་
རྟ་འབུལ་མང་པོ་སོགས་ཡང་བསྐྱར་དུ་ཕུལ། ལོ་ལོ་བཞིན་སྤོ་བོའི་ཀར་སྲིད་ཀྱི་
སེར་འདུ་དང་ཆོས་ཁྲིམས་སྦོ་ཀོང་གི་ཆོས་སྲིད་གཅིག་ལ་གཅིག་ཕན་གྱི་བཀའ་
གནང་། བློ་བདེའི་བུ་བརྒྱུད་དང༌། འབྲོ་ལ་ཧུ་རེ་གཉིས་ཀྱི་ཁང་པར་ཕྱག་
ནས་ཕྱིན་ཞིང་འབྲོ་ལ་ཧུ་རེས་ཀ་བ་ལ་ཕྱག་ནས་ཕྱེད་ཟུག་ཙམ་པ་མང་དུ་བྱུང་།
དེར་ཤར་མོན་གྱི་རྒྱལ་པོ་ཇོ་འབག་དཔོན་གཡོག་མང་པོས་མཇལ། འབུལ་བ་
མཐའ་ཡས། ཁོ་ རང་ གཙུག་ཕུད་བྲེག་ཅིང་བསྟན་པ་ལ་འཇུག་ པར་ཞུས།
མཚོ་ཆེན་པོའི་ནང་ན་ཀླུའི་གྲོང་ཁྱེར་འབུམ་ཕྲག་མང་པོ་གནས་པའི་བདག་པོ་
སྣུར་རྗེ་རྒྱལ་པོ་ལ་ཁྱོད་ཀྱི་དུང་དཀར་མགོ་དགུ་པ་དེ་བསྐུར་ཞེས་བཀའ་ཤོག་
གནང་བས་དད་ཅིང་མངོན་པར་མཁྱེན་པར་གོ་སྟེ་དེ་སོགས་འབུལ་བ་མང་དུ་
བསྐུར། རྒྱ་ལའི་ནགས་ལ་སེང་ལྡེང་སྡོང་པོ་ལྔ་གཙོ་འཁོར་གྱི་ཚུལ་དུ་ཡོད་པ་
འཚོལ་བའི་བཀའ་གནང་བས་རྙེད་དེ་དབུས་མ་དེ་ལ་གསུང་ཆོག་དུས་ཀྱི་གཎྜི་
མཛད། རྩེ་ལྷ་སྒང་དུ་སྤྲེལ་ལོའི་ལོ་སར་མཛད། ཁྱད་པར་ཆོས་བརྒྱད་ལ་
བྱམས་པ་དང༌། བཅོ་ལྔར་སྟོན་པ་འཁོར་བཅས་ལྷག་པར་གཟིགས། མདོ་
ཁམས་ཀར་ཟུར་སོགས་ཀྱིས་སྤྱན་འདྲེན་དང་ཇ་སིག་བརྒྱ་ལྷག་སོགས་འབུལ་བ་
_683



རྒྱ་ཆེར་སླེབས། སྔོན་གྱི་ལུང་བསྟན་དུ་མ་ཡོད་འདུག་པ་བཞིན་བཀྲ་ཤིས་ལྐོག་
ཕྲེང་ནས་སློབ་དཔོན་པདྨས་སྦས་པའི་ཚེ་ཆུ་ཚེ་རིལ་སོགས་ཀྱི་གཏེར་འདོན་པར་
གནང་སྟེ་ཐོན་ནས་གཏེར་ཚབ་ཀྱང་བཞག དེའི་ཚེ་སློབ་དཔོན་པདྨ་མཁའ་
འགྲོ་མ་བཞིས་བསྐོར་ནས་གདམས་པ་དང་ལུང་བསྟན་མང་དུ་གསུངས་དེ་མ་
ཐག་དེ་དག་གི་ཐུགས་དམ་སྒྲུབ་པ་ལ་བཞུགས་པས་ཚེ་དཔག་མེད་ཀྱི་ལོངས་སྐུའི་
ཞིང་དང་སྐུ་མཐའ་ཡས་པ་གཟིགས། དེར་བྱ་བ་ཆོས་མཛད་ སོགས་ དང་་་
དབུས་གཙང་གི་སྤྱན་འདྲེན་མང་པོའི་ཞུ་ནན་ལྟར་ཞལ་གྱིས་བཞེས། དེ་ནས་
སྤྲེལ་ལོ་ཟླ་བ་དགུ་པར་རྣམ་ཐོས་རི་བོ་ནས་སྒར་བཏེག ཀོང་བཙུན་དེ་མོ་
སོགས་ཀྱིས་སྐྱེལ་བར་གཟིགས། ཐམས་ཅད་ཀྱི་མཐུན་སྣང་དུ་ཡང་འཇའ་
སྤྲིན་ལ་གཞི་བདག་གི་གཟུགས་དང༌། རྟ་དང་སེང་གེ་འབྲུག་ལ་ཞོན་པའི་
དབྱིབས་མང་དུ་དྲུང་ཕེབས་ཕྱོགས་སུ་འགྲོ་བར་སྣང་། ཀོང་པོའི་དད་ཅན་
ཐམས་ཅད་ཀྱིས་ཡིད་སྐྱོ་བའི་རྣམ་འགྱུར་ཆེར་བྱེད། མི་རྒན་ཐམས་ཅད་ཀྱང་
སྐྱོ་བའི་གླུ་མང་དུ་འཐེན་ཞིང་མྱུར་དུ་ཕེབས་པར་གསོལ་བ་འདེབས།
ཕྲག་ཡུལ་དུ་ཕེབས། ཕྱི་ནང་ཞལ་བསྐོས་དང་། གྲུམ་ཚལ་དུ་དྲི་མེད་
སངས་རྒྱས་བསྐོས། ཟིང་པོ་ནས་ཆུ་བསྒྲལ། བ་ཡོ་ཙཱ་རི་བརྒྱུད། གླང་
ལར་བྱ་པ་སོགས་ཀྱིས་མདུན་བསུ་དང༌། སྐྱེན་རྒྱལ་པོ་དང་ལྷོ་སྒོ་བས་མཆོད་
ཅིང་སྒོ་གོང་འོག་གི་འཁྲུག་རྩོད་བསྡུམ་པའི་བཀའ་གནང་། ཕྱིས་སྐྱ་སེས་་
འཕྲིན་ལས་འཕྲོ་མཛད་པས་ཞི། བྲ་བ་བརྒྱུད་རྣམས་དང་། དྭགས་པོ་སྐུ་
རབས་པ་སོགས་ལམ་གྱི་སྡེ་ཐམས་ཅད་ཀྱིས་འབུལ་ཞབས། བཀུར་སྟི་དཔག་
མེད་བགྱིས་པ་སོགས་མཐོང་ཐོས་དོན་ལྡན་དུ་མཛད། དྭགས་ལྷ་སྒམ་པོའི་རི་
ལ་གཟིགས་སྣང་མང་དུ་བྱུང་ཞིང་མཆོད་སྤྲིན་ཆེར་མཛད། ས་སྐྱོང་དོན་རྡོར་
བ་སོགས་ཀྱི་བསུ་བ་དང་སྤྱན་འདྲེན་སླེབས། བྱར་སྤུངས་སུ་བྱ་ལོའི་ལོ་སར་
མཛད། སྤྱིར་ཞལ་གཟིགས་མང་བཞིན་ལ་ཁྱད་པར་མགོན་པོ་གཟིགས་སྣང་
684



མང་། ཇོ་མོན་པ་ཐང་དུ་མགོན་པོའི་ཞལ་འབག་སུམྦྷ་ནག་པོ་གཟིགས་པས་
མགོན་པོ་དངོས་སུ་གཟིགས། གསེར་ཕྱེ་འབུམ་པ་དང་གྲུབ་ཐོབ་ཆེན་པོའི་
ལུང་བསྟན་ལྷ་ཁང་སོགས་མཇལ་ཞིང་ཕྱག་ནས་མཛད། ཆོས་རྒྱལ་ལྷུན་པོར་
གོའི་ཤི་སྐུ་མཆེད་ཀྱིས་ཟླ་བ་གསུམ་བཞིར་འབུལ་ཞབས་མཐའ་ཡས་པས་མཆོད།
གཤེགས་བཞུགས་ཀྱི་དོན་དུ་བསྔོ་བས་རྒྱས་བཏབ། བླ་མ་དཔའ་བོས་ཀྱང་
འདིར་མཇལ། གྲོ་བོ་ལུང་དུ་སྒྲུབ་སྡེ་འདེབས་པར་བཀའ་གནང་སྟེ་མངགས།
ཡ་རྩེར་ཕེབས། ར་མོར་རྟེན་མཛོ་ཞིག་གི་ཞབས་རྗེས་བྱུང་། ལྷུག་པོ་སྒང་དུ་
འབུལ་ཞབས་མཐའ་ཡས་ཀྱིས་མཆོད། ཟ་ཧོར་གྱི་རྒྱལ་བརྒྱུད་སྟག་རྩེ་བས་
སྤྱན་དྲངས། སྲོང་བཙན་དུ་སྔོན་གནས་དུ་མ་རྗེས་སུ་དྲན། སྨན་མཁར་
སོགས་ནས་བརྒྱུད་ཡར་རྒྱབ་དབོན་ཆེན་པས་འབུལ་ཞབས་རྒྱ་ཆེ་དོལ་མདའི་རི་
རྩེར་རྗེ་མར་པའི་བཞུགས་ཁྲི་ཡོད་པ་གསོས། དེ་དང་ཞལ་སྤྲོད་མནའ་འོ་ལའི་
རྩེར་དྲུང་ཉིད་ཀྱི་བཞུགས་ཁྲི་མཛད། རྒྱལ་ཁམས་ལ་ཕན་བདེའི་སྨོན་ལམ་རྒྱ་
ཆེར་མཛད་པ་ན། རྗེ་མར་པ་ཡབ་སྲས་དང་མཚུར་དབང་གི་རྡོ་རྗེས་བཀྲ་ཤིས་
མཛད་པར་གཟིགས། འདིའི་དུས་ས་སྐྱོང་དོན་རྡོར་བས་རྩོད་པས་གཞིས་ཀ་
སྣེལ་བའི་ཐོབ་པ་བདག་པོ་བྱེད་གཞན་དབུས་གཙང་སྤྱི་ལ་ཕག་གྲུའི་རྫོང་ཇིའི་
ཚུལ་གྱིས་ལུང་རྒྱུག་ནས་ལོ་འགའ་ཟུང་སོང་བའི་སྐབས་ཡིན་པས་ཁོང་དཔོན་
གཡོག་འཁོར་ལོས་སྒྱུར་རྒྱལ་ལྟ་བུའི་འབྱོར་བས་དེར་ཇ་འདྲེན་ལ་བྱོན་ཞིང་་
མདུན་བསུས། སྐྱེ་བོ་ཁྲི་གྲངས་ཚོགས་པས་ས་གཞིར་ཁེབས་ཚེ་ནམ་མཁའ་
དང་ས་གཞིར་ངོ་མཚར་གྱི་ལྟས་མཐའ་ཡས། འོ་རགས་སུ་ཇ་འདྲེན་འབུལ་
ཆེན་དང་གཞི་ལེན་ཐོག་མ་བྱས། དེ་ནས་ལྷན་ཅིག་མཆོད་ཡོན་གསེར་ལྡན་གྱི་
ཆུ་བོ་བརྒལ་ཏེ་ལུང་པ་ཤེལ་གྲོང་སོགས་སུ་རིམ་པས་བཏེག བཟང་གྲོང་དུ་
སེར་འབྲས་དགེ་གསུམ་གྱིས་མདུན་བསུ་དང་ཇ་འདྲེན་སོགས་ཕུལ། དེ་ནས་
རིམ་པས་ཆོས་འཁོར་ཆེན་པོ་དཔལ་གྱི་ལྷ་སར་ཕེབས་ཉིན་གླིང་སྟོད་སྨད་ཀྱི་ཆོས་
685



རྗེ་གཉིས་དང་ཁྱད་པར་བོད་ཡུལ་གྱི་བཤད་གྲྭ་ཐམས་ཅད་ཀྱི་འབྱུང་གནས་དང་
ཕྱི་མོ་གསང་ཕུ་ནེའུ་ཐོག་གི་དགེ་འདུན་དང་ཆོས་རྗེས་གཙོ་བྱས། གུང་རུ་ཤེས་
རབ་བཟང་སོགས་ན་ལེནྡྲའི་ཚོགས་པ། ཆོས་རྗེ་སྨོན་ལམ་པ་དང་མཁས་པ་
ལེགས་ཆོས་པ་སོགས་ཀྱིས་གཙོས་པའི་སེར་འབྲས་དགེ་གསུམ། བདེ་སྐྱོར་
ཟུལ་གསུམ་སོགས་ཤོད་ཆེན་སྐྱི་ལུང་གི་དགོན་སྡེ་ཆེ་ཆུང་གི་དགེ་འདུན་བཞུགས་
སོ་འཚལ་རང་རང་གི་བླ་མ་རྣམས་ཀྱིས་དབུ་མཛད་དེ་ངུར་སྨྲིག་གི་རྒྱལ་མཚན་
འཛིན་པ་ཁྲི་དང་སྟོང་ཕྲག་དུ་མར་ལོངས་པའི་སེར་སྦྲེང་གིས་མདུན་བསུས་ཤིང་།
དེའི་དུས་སུ་སངས་རྒྱས་བྱང་སེམས་དཔག་ཏུ་མེད་པའི་གཟིགས་སྣང་སོགས་
མཐའ་ཡས་པ་བྱུང་བར་བཀའ་སྩལ། དེར་འདུས་པ་ཐམས་ཅད་ཀྱི་སྣང་ངོ༌
མཐུན་པར་དྲུང་ཉིད་ཡང་དག་པར་རྫོགས་པའི་སངས་རྒྱས་དངོས་ཀྱི་འདུ་ཤེས་
སུ་ཤར་བ་དང་། ཕྱི་རོལ་དུ་ཡང་ནམ་མཁའ་ལ་འཇའ་འོད་དང་མེ་ཏོག་གི་
ཆར་ཁ་དོག་ལྔ་དང་ལྡན་པ་འབབ་པ་སོགས་ཡ་མཚན་ཆེ་བའི་ལྟས་བསམ་གྱིས་
མི་ཁྱབ་པ་བྱུང་། སྐྱ་སེར་གྱི་ཁྲོམ་ཐམས་ཅད་དད་པས་ཡིད་འགྱུར་སྐད། སོ་
སོ་ནས་ཆོས་འབྲེལ་བསྙེན་བཀུར་ཞུས་བཞིན་ཆོས་དང༌། གཞན་ཡང་ཟང་
ཟིང་གི་དངོས་པོ་ཅི་རིགས་པས་དགེ་འདུན་གྱི་སྡེ་མཐའ་དག་ལ་ཞབས་ཏོག་རྒྱ་
ཆེར་དང་གཙུག་ལག་རྟེན་རྣམས་ལ་མཆོད་འབུལ་དང་ཁྱད་པར་ཇོ་བོ་རིན་པོ་ཆེ་
ལ་གསེར་གསོས་དང་མཆོད་པའི་སྤྲིན་ཕུང་མཐའ་ཀླས་པས་བསྟི་སྟངས་མཛད།
བསྟན་པའི་མཛད་པ་དུ་མ་ལུང་སྟོན་པར་གཟིགས། དེར་ཁྱི་ལོའི་ལོ་གསར་
སྨོན་ལམ་མཛད། །
ཤར་ཁ་ནས་འདན་མ་གྲུབ་ཐོབ་སོགས་མདོ་ཁམས་གྱི་གྲྭ་རྒྱུན་རྣམས་ཀྱིས་
ཇ་སིག་ཆེན་སྟོང་ཕྲག་གསེར་དངུལ་སོགས་འབུལ་ཆེན་སྐྱེ་བོ་ཐམས་ཅད་ཧ་ལས་
པ་ཕུལ། གྲོ་བོ་ལུང་དུ་དཔའ་བོ་ཆོས་དབང་ལྷུན་གྲུབ་ཀྱིས་ཀྱང་གོང་དུ་བཀའ་
སྩལ་བཞིན་སྒྲུབ་སྡེ་དང་གསས་མཁར་ཞིག་གསོ་སོགས་མཛད་ནས་འབུལ་་་་
686



ཞབས་ བཅས་ ཕྱག་ ཏུ་ ཕུལ་ ཡང་ ཁྱེད་ ནས་ སྐྱོང་ དགོས་ ཞེས་ བཀའ་ གནང༌།
ཀོང་པོ་ནས་དྲུང་བཀྲ་ཤིས་དོན་གྲུབ་པས་དབུ་མཛད་ཀར་སྲིད་ཀྱི་བླ་དཔོན་
མཐའ་དག་གི་འབུལ་ཆེན་དུ་མ་དང་། ཇོ་བོ་ཆེན་པོར་མཆོད་པའི་རྔ་བོ་ཆེ་
མཐའ་འདོམ་ཉི་ཤུ་རྩ་བཞི་པ་ཕུལ། ཧ་ཅང་ཆེ་བས། རྔ་ཁྲི་ལ་འཕྲུལ་གྱིས་
བསྐྱོན་ཚེ་རྔ་སྟེང་ནས་ཞོམ་ཞིང་སྐྱེ་བོ་སྟོང་ཕྲག་དུ་མས་འདྲེན་མ་ནུས། བཟོ་
བོ་རྣམས་བརྟོལ་དང་བྲལ་བའི་ཚེ་དྲུང་ཉིད་ཀྱི་བཀའ་གནང་ལྟར་ཀརྨ་གྲྭ་ཚང་གི་
དགེ་འདུན་ཕྱེད་དང་ཉིས་བརྒྱ་ཙམ་གྱིས། ཕྱོགས་བཅུ་རྒྱལ་བ་མའི་གསོལ་
འདེབས་ལན་གསུམ་བྱས་ནས་འཕྲུལ་ཐག་འཐེན་པ་ཙམ་གྱིས་བྱ་འཕུར་བ་ལྟར་
རྔ་ཁྲིའི་སྟེང་དུ་ལིང་གིས་སོང་ཞོམ་པ་དེ་ཡང་ཚེག་སྒྲ་ཆེན་པོ་དང་བཅས་ཏེ་རང་
བྱུང་དུ་སོས་པ་དང་མཉམ་དུ་བརྡུང་བ་ལས། ལྷག་པའི་རྔ་སྒྲ་ཆེན་པོ་བྱུང་
བས་ངོ་མཚར་བ་དང་གཞན་ཡང་། ལྕགས་ཁྲ་ཆེན་མོ་དང༌། ལྕགས་ཀྱི་སྤོས་
ཕོར་ཆེ་བ་བཞི། ར་མོ་ཆེར་ལྕགས་སྒོ་དྲ་མིག་བཟོ་ཁྱད་ཀྱིས་འཕགས་པ་ལྕགས་
ཀྱི་སྤོས་ཕོར་ཆེ་བ་སོགས་མཆོད་རྫས་བསམ་གྱིས་མི་ཁྱབ་པ་དང་། དྲུང་ཉིད་
དུའང་མཆོད་སྤྲིན་མཐའ་ཀླས་པས་མཆོད་ཅིང་། དེར་ཡང་འཇའ་སྤྲིན་ལ་
མཆོད་ལྷའི་གཟུགས་སོགས་ངོ་མཚར་བའི་ལྟས་བགྲང་དུ་མེད་པ་བྱུང་དེ་རྣམས་
བསྔོ་བ་རིན་པོ་ཆེས་རྒྱས་འདེབས་པར་མཛད།
ཡང་དེར་ཁམས་ནས་རྒྱ་སྟོན་ཆོས་རྗེ་དཔོན་གཡོག་བཞི་བརྒྱ་ཙམ་མཇལ་
བར་སླེབས་ཤིང༌། གསེར་ཀ་ཊོ་ར་གང་དང༌། ཇ་གོས་དར་གོ་ཁྲབ། མར་
སོགས་དང་། རྟ་མཛོ་ལྔ་བརྒྱ་སོགས་ཀྱི་འབུལ་བ་ཕུལ་ཞིང་། ཞལ་མཇལ་
གསུང་ཆོས་ཀྱིས་ཚིམ་པར་མཛད། ཡང་མཐའི་རྒྱལ་པོ་ཆེན་པོ་ལྗང་རྒྱལ་པོ་
རྣམ་ ཐོས་ཤེས་རབ་ཀྱི་ལུང་གིས་བསྔགས་པའི་འབུལ་སྐྱེས་གཏོས་ཆེར་དང་།
ཇ་ལྗང་ནག་རལ་པར་གྲགས་པ་སོགས་ཀྱི་འབུལ་བ་བསམ་གྱིས་མི་ཁྱབ་པ་དང་།
གཞན་ཡང་འབྲི་སྟག་སྐྱིད་འཕན་དབུས་སྟོད་ཀྱི་སྡེ་བདག་སེར་སྐྱ་མི་དམངས་
687



བཅས་པས་འབུལ་ཞབས་རྒྱ་ཆེན་པོ་དང་། དེ་ལྟར་ལྷ་ལྡན་གྱི་སྡེ་ཆེན་པོ་དེ་
ཉིད་ དུ། པཎྜི་ ཏ་ ཤཱཀྱ་ མཆོག་ ལྡན་ དང་། དཔལ་ ཞ་ ལུ་ ལོ་ཙཱ་ བ་ དང་།
བྱམས་ཆེན་ཆོས་རྗེ་སོགས་མཁས་བཙུན་བཟང་གསུམ་གྲངས་ལས་འདས་པ་
དང༌། རྒྱ་གར་རྒྱ་ནག ལྗང་བལ་པོ། ཁ་ཆེ། མངའ་རིས། གློ་བོ།
མདོ་ཁམས། དྭགས་ཀོང་། ལྷོ་མོན། དབུས་གཙང་ཡར་འབྲོག བྱང་
རིས་སོགས་མི་རིགས་མི་གཅིག་པའི་སྐྱེ་བོ་མཆོག་དམན་བར་མ་བཅས་པ་རྣམས་
ལ་དབང་པོའི་རིམ་པ་དང་འཚམས་པའི་ཆོས་ཀྱི་འཁོར་ལོ་གཞལ་དུ་མ་མཆིས་
པར་བསྐོར་ཞིང་སྨིན་གྲོལ་གྱི་ལམ་དུ་བཀོད་ནས། གཙང་ཕྱོགས་ཀྱི་སྤྱན་་་་
འདྲེན་པའི་ངོར་རིམ་བཞིན་མཚུར་ཕུར་ཕེབས། མཚུར་ཕུའི་ཁྲི་ཐོག་པ་དང་
རྒྱལ་བ་ཉིད་ཀྱི་འཕྲིན་ལས་ཀྱི་སྤྲུལ་པ་ངོ་ཁྲོ་རབ་འབྱམས་པ་དབང་ཕྱུག་དཔལ་
ལ་སོགས་བླ་མ་སློབ་དཔོན་དགེ་འདུན་རྣམས་ཀྱི་སེར་སྦྲེང་དང་བཀྲ་ཤིས་ཁྲ་རིང་
འཕྱར་བ་མཁའ་འགྲོ་རྒྱ་མཚོའི་གར་མཆོད་སོགས་བསུ་བའི་བྱེ་བྲག་བསམ་གྱིས་
མི་ཁྱབ་པའི་བཀོད་པས་མདུན་བསུས་ཤིང་སྔར་གྱི་རྟེན་གསུམ་ལ་གཟིགས་རྟོག་
ཕྱག་ནས་མཛད་ཚེ་ཡི་དམ་སངས་རྒྱས་བྱང་སེམས་སོགས་ཀྱི་གཟིགས་སྣང་བྱུང་
བ་ནི་དཔག་ཏུ་མེད་དོ། །
དེ་ནས་གཞུ་དང་སྙེ་མོར་བྱོན། དེར་དེ་ལོ་ན་ཉིད་ཀྱི་གཟིགས་པས།
ཨེ་མ་ཧོ། ཤེས་བྱའི་དཀྱིལ་འཁོར་རབ་ཏུ་བཀྲ་བ་དུ་མའི་རི་མོ་འདི་ནི་སུ་ཡིས་
བྲིས་སོ་ཀྱི། ། ཞེས་སོགས་ཀྱི་རྡོ་རྗེའི་མགུར་བཞེངས། གཞུའི་གྲུ་བཞི་དགོན་
དུ་ཕེབས། རྗེ་དུས་མཁྱེན་སྒྲུབ་ཕུག་ལ་ཕྱག་ནས་མཛད། སི་ཏུ་བཀྲ་ཤིས་
གྲགས་པ་དཔལ་འབྱོར། སྤྲུལ་སྐུ་བཀྲ་ཤིས་དོན་གྲུབ་རྣམ་རྒྱལ། གོའི་ཤི་
བཀྲ་དོན་སོགས་རྣམས་ལ། རྗེ་རང་བྱུང་བ་ནས་བརྒྱུད་པའི་རྡོར་ཕྲེང་བླ་མེད་
ཁོ་ནར་བཀྲལ་བའི་དབང་། སྒྲུབ་ ཐབས་བརྒྱ་རྩ་དང༌། རྒྱ་མཚོའི་རྗེས་་་
གནང་། བ་རི་ལོ་ཙཱའི་རྗེས་གནང་། མི་ཏྲ་བརྒྱ་རྩའི་དབང་རྣམས་གནང་
688



ཞིང༌། གཞི་བྱེས་དགེ་འདུན་མང་པོའི་ཚོགས་པ་རྣམས་ལམ་མཆོག་ཕྱག་རྒྱ་
ཆེན་པོའི་རྒྱ་གཞུང་གི་གླེགས་བམ་རྣམས་རྒྱལ་བ་ཉིད་ཀྱིས་ཕྱོགས་གཅིག་ཏུ་་
བསྒྲིགས་པའི་ རྒྱ་གཞུང་ཆེན་མོའི་ལུང་དང་། རྗེ་མཐོང་བ་དོན་ལྡན་པའི་་
བཀའ་འབུམ་གྱི་ལུང་དང་། ཟབ་མོའི་རྫོགས་རིམ་ཕྱག་ཆེན་ཆོས་དྲུག་སོགས་
ཁྲིད་ཀ་མང་པོ་གནང་ཞིང༌། དེར་རྒྱ་ནག་ཡུལ་ནས་གོང་མ་ཧུང་ཇི་རྒྱལ་པོའི་
ལུང་གིས་བསྔགས་པའི། ཏའི་གོའི་བི་ཆོས་རྗེ་སྐྱབས། ཀྭན་ཏིང་གོའི་ཤི་རྫ་
དགེ། གྱོག་ཡི་སངས་རྒྱས་བཟང་པོ་དུ་ཁང་བཟང་པོ་རྒྱལ་མཚན་རྣམས་ཀྱིས་
ཐོག་དྲངས་རྒྱ་མི་ཁག་གསུམ་གྱིས་སླེབས། གོང་གི་ལུང་དང་འབུལ་བ་ཇ་སིག་
བརྒྱ་ ཕྲག་ དྲུག་ ཙམ་དང་། གོས་ ཆེན་ གསེར་ མའི་ན་བཟའ་ མང་ པོ་ དང་།
གན་གོས་དང་གན་དར་ཡུག་གྲངས་ལས་འདས་པ། འཕན་ཆེ་ཆུང་དིང་ཕོན་
གྱི་ཡོལ་བ་དང༌། གོས་ཏ་ཧུན་གསེར་མའི་ཡོལ་བ་བླ་བྲེས་ངོ་མཚར་ཅན་དུ་མ།
ཆིབས་ཆས། དངུལ་གྱི་རྟི་རི་འཇིང་སྔོན་མ་ཆ། དཀར་རྩང་ཆ། གསེར་
བྲིས་ཅན་ཆ། གུ་གུ་ཤེལ་གྱི་མཆོད་རྫས་དང་། ཏི་རི་ཆ་སོགས་རིན་པོ་ཆེའི་
བྱེ་བྲག་བསམ་གྱིས་མི་ཁྱབ་པ་དང༌། གན་ སྤོས་དངོས་དུ་མ། ཙན་དན་
དཀར་དམར་གྱི་སྡོང་བོ་སོགས་རྒྱ་ཟོག་རིགས་མི་གཅིག་པ་མང་དུ་ཕུལ། གོང་
མ་ཆེན་པོ་སྐུ་ཚེ་བརྟན་པ་དང་། རྒྱལ་ཁམས་ཆེན་པོ་བདེ་བའི་སྨོན་ལམ་་་
སོགས་མཛད། གཞན་ ཡང་ མདོ་ ཁམས་ ཀྱི་འབུལ་ མཆོད་ པ་ མང་ པོ་ དང༌།
ཕྱོགས་དེའི་ལྷ་སྡེ་མི་སྡེ་སོགས་ཀྱིས་མཆོད་སྤྲིན་རྒྱ་ཆེན་པོས་མཆོད་དེ། སྐྱེ་བོ་
མང་པོ་དམ་པའི་ཆོས་ཀྱི་བདུད་རྩིས་ངོམ་པར་མཛད། སྨྱུག་ལར་མཁར་ལས་
- སོ་མ་བྱས་ནས་ཕྱག་ནས་ཞུས་པས། ག་དར་གྱིས་སྒོ་ཐམས་ཅད་སྡོམས་ལ་ཞོག་
གསུངས་པ་ལྟར་བྱས་ནས་ནས་དཀར་ཀ་ཏོ་ར་གང་ཕུལ། དེ་ནས་གཞུ་སྙེའི་ལ་
ཁ་ནས་ལན་འགའ་ཟུང་འཐོར་བ་མཛད། སྨྱུག་ལར་སྒོ་ཕྱེ་ནས་བལྟས་དུས་
སྟེང་ཤོད་ཐམས་ཅད་དུ་ས་བོན་ལས་འཐུག་པ་ནས་དེ་ཉིད་ཀྱིས་སྐྱ་ཆག་གིས་
689



གང་བ་དེ་རྣམས་བསྡུས་པས་སྔོན་ལས་ཆེས་མང་དུ་བྱུང་བ་ནས་ཁང་དུ་བཏབ་
པས་ནས་འཕེལ་བའི་བཀའ་དྲིན་བསབ་ཕྱིར་དཔོན་ས་གསེར་ཁང་མ་ཡུམ་སྲས་
ཀྱིས་ཀརྨ་གྲྭ་ཚང་ལ་རྟག་ཏུ་ཕོགས་འདེབས་པར་ཞུས་པ་ཡིན་ནོ། ། །
དེ་ནས་རོང་ཆེན་བརྒྱུད། རྗེ་མར་པས་ལུང་བསྟན་པར་གྲགས་པའི་
གཞིས་ཀ་རིན་སྤུངས་ སུ་ ཕེབས་པར་ཉེ་བ་ན་ས་སྐྱོང་དོན་རྡོར་རྣམ་སྲས་ཀྱི་
འབྱོར་པ་ལྟ་བུའི་རྐྱ་རགས་ཆེས་མང་པོ་དང༌། བྱམས་ཆེན་ཆོས་ལུང་སོ་སོའི་
མཁན་པོས་གཙོས་པའི་དགེ་འདུན། འཇམ་དབྱངས་ཀུན་དགའ་ཆོས་བཟང་
ལ་སོགས་པའི་འབྲས་ཡུལ་རྫོང་དཀར་བ། པཎ་ཆེན་ཤཱཀྱ་མཆོག་ལྡན་ལ་་་
སོགས་གསེར་མདོག་ཅན་པ། ཀོང་སྟོན་དབང་ཕྱུག་གྲུབ་པ་སོགས། རྟ་ནག་
ཐུབ་བསྟན་རྣམ་རྒྱལ་གྱི་ཚོགས་པ་སོགས་མདོར་ན་ལ་སྟོད་མན། རོང་ངུར་
སྨུག་ཡན་གྱི་དགོན་ཆེ་ཆུང་གི་རང་རང་གི་བླ་མས་གཙོ་བྱས་དགེ་འདུན་པ་་
ཐམས་ཅད་ཀྱིས་གནས་འདི་ལྟ་བུར་གུས་པས་རི་མོ་བྱེད་དུ་འོས་ པར་ཐུགས་
འདུན་གཅིག་ཏུ་མཐུན་པས་འདུས་ཏེ་ཁྲི་ཕྲག་གཉིས་གསུམ་དུ་ལོངས་ངེས་ཟེར་
བའི་སེར་སྦྲེང་གིས་བསུ་བ་དང་གོས་སྐུ་ཆེན་མོ་བཤམས་པ་སོགས་བྱས་ཚེ། ལྷ་
རྣམས་ཀྱིས་ཀྱང་དེར་ཅོ་འདྲི་བ་ལྟར། ནམ་མཁར་འཇའ་ཚོན་གྱི་བླ་བྲེས་་
དབྱིབས་སྣ་ཚོགས་པར་བྲེས་ཤིང༌། མེ་ཏོག་གི་ཆར་གྱིས་བར་སྣང་འགེངས་
པར་བྱས་ཏེ་མིའི་མཆོད་པ་གྱི་ནར་བྱས་ཚེ་མཁས་པའི་སྐྱེ་བོའི་ཚོགས་ཐམས་ཅད་
ཀྱང་མངོན་པའི་ང་རྒྱལ་ཞི་སྟེ་དད་པའི་སྤུ་ལོང་ཆེར་གཡོས། ཆོས་སྡེ་སོ་སོའི་
མཁན་སློབ་ཀྱིས་གཙོས་དགེ་འདུན་ཐམས་ཅད་ཀྱིས་མཆོད་པ་དང་བསྙེན་་་་
བཀུར་ཞིང་ཆོས་འབྲེལ་དུ་མ་གསན། ཐམས་ཅད་ལ་ཆོས་དང་ཟང་ཟིང་གི་
ཚོགས་ཀྱིས་ངོམས་པར་མཛད། ཁྱད་པར་ཕྱི་དུས་མཁས་པ་རྣམས་ཀྱི་ནང་
ནས་ཉི་མའི་དཀྱིལ་འཁོར་ལྟར་གསལ་བ་པཎྜི་ཏ་ཆེན་པོ་ཤཱཀྱ་མཆོག་ལྡན་ནི་ངོ་
མཚར་གྱི་མཛད་པ་ལ་ཐུགས་ཆེས་ཏེ། ཐེག་ཆེན་གྱི་ཡོངས་འཛིན་དམ་པའི་
690



མཚན་ཉིད་ཡོངས་སུ་རྫོགས་པར་གཟིགས་པས་ཞབས་པད་ཡུན་དུ་བསྙེན་ཞིང་།
སླར་ཡང་བྱམས་ཆེན་ཆོས་རྗེ་སོགས་གཞི་བྱེས་ཀྱི་བླ་མ་དཔོན་སློབ་དགེ་འདུན་ཁྲི་
ཕྲག་མང་པོ་ཚོགས་པ་རྣམས་ལ། མདོ་སྡེ་བསྐལ་བཟང་། རྒྱ་ཆེ་རོལ་པ།
བརྒྱད་སྟོང་པ། ཏིང་ངེ་འཛིན་རྒྱལ་པོ་འདུས་པ་རིན་པོ་ཆེའི་ཏོག་སོགས་མདོ་
སྣ་མང་པོ་དང་། བྱམས་ཆོས་སྡེ་ལྔ། དབུ་མའི་རིགས་ཚོགས་བསྟོད་ཚོགས་
ཀྱི་ལུང་དང་ཁྲིད་ཁ་མང་དུ་གནང་། བྱམས་ཆེན་དུ་འཇིག་རྟེན་གསུམ་སྒྲོན་
དང་རིགས་གཞུང་རྒྱ་མཚོའི་བཤད་སྲོལ་འཛུགས་པ་དང༌། མེས་སྟོན་གྱི་་་
དགོན་པ་ཆོས་རྫོང་དུ་གསང་འདུས་ཀྱི་སྒྲུབ་མཆོད་འཛུགས་པ་གནང་། རྗེ་མི་
ལའི་སྒྲུབ་གནས་ལ་ཕྱི་གངས། ཕུང་པོ་རི་བོ་ཆེ་ནུབ་ཆོས་ལུང་གི་ཡང་དགོན།
སྟག་ཆོས་བྱང་ཆུབ་གླིང་སོགས་སུ་སྒྲུབ་སྡེ་མང་དུ་བཙུགས། གསེར་མདོག་
པཎ་ཆེན་ཤཱཀྱ་མཆོག་ལྡན་དང་། རྟ་ནག་ཆོས་རྗེ་དབང་ཕྱུག་གྲུབ་པ་འབྲས་
ཡུལ་སྐྱེད་ཚལ་ཆོས་རྗེ་འཇམ་དབྱངས་པ། ཆོས་ལུང་མཁན་པོ། འབའ་ར་
བ་བླ་མ་ནམ་མཁའ་རྒྱལ་མཚན་སོགས་གཙང་ཕྱོགས་ཀྱི་བླ་མ་དགེ་བའི་བཤེས་
གཉེན་མཁས་བཙུན་བཟང་པོའི་ཡོན་ཏན་དུ་མས་མངོན་པར་མཐོ་བ་མང་པོས།
མདོ་མང་ལ་སོགས་པའི་ལུང་དང་བཤད་པ་ཕལ་ཆེར། ཕྱག་ཆེན་ཆོས་དྲུག་
སོགས་ཁྲིད་ཀ་མང་པོ། རྗེའི་རིགས་གཞུང་རྒྱ་མཚོ་དང་འཇིག་རྟེན་གསུམ་
སྒྲོན་སོགས་གསན་ཞིང་། འདི་སྐབས་པཎྜི་ཏ་ཆེན་པོ་ཤཱཀྱ་མཆོག་ལ། དྲུང་
ཉིད་ནས་མཛད་པའི་ཚད་མའི་བསྟན་བཅོས་རིགས་གཞུང་རྒྱ་མཚོའི་དཔེ་སྩལ་
ནས་དག་བྱེད་མཛོད་ཅེས་བཀའ་བསྒོ་གནང་བས། པཎྜི་ཏ་ཆེན་པོ་ཡང་ཕར་
ཚུར་ཟབ་ཆོས་གསན་བཞེས་ཀྱིས་ཐུགས་གཡེང་ཆེ་ཚེ། ཕྱགས་ཕྱིར་མཁས་པ་
དོན་ཡོད་པ་བཞུགས་པར། ཕྱག་དཔེ་སྩལ་ནས་གང་གཞན་ལུགས་འདྲེས་
པའམ་ཁྱད་ཐོན་གྱི་ཟུར་ཆ་གང་འདུག་ལ་ཤོག་གཟེར་ཐོབ་ཅེས་གནང་བ་ལྟར་
མཛད་ནས་ཕུལ་བས། རིན་པོ་ཆེ་པཎ་ཆེན་པས་ཞོགས་པའི་ཡུད་ཙམ་་་་་
691



གཟིགས་ཏེ་ཞག་འགའི་བར་དུ་རིགས་གཞུང་རྒྱ་མཚོ་ལས་བརྩམས་པའི་བཤད་
པ་ཁོ་ནས་དུས་འདའ་བར་མཛད་རྗེས། སྔར་རྗེ་ཉིད་ཀྱི་བཀས་བསྩལ་བའི་
དབུ་ཚད་ཀྱི་ཆོས་འབྱུང་རྣམས་ཕྱག་ཏུ་བཞེས་ནས་འདུས་པའི་དབུས་དེར་རེ་རེ་
ནས་དྲི་མོལ་གནང་བ་ལས་འཕྲོས་པའི་ཟབ་བཤད་འབའ་ཞིག་པས་ཟླ་བ་ཙམ་གྱི་
ཡུན་འདའ་བར་མཛད། དྲུང་ཉིད་ནས་ཀྱང་ཐུན་མོང་མ་ཡིན་པའི་ཟབ་ཁྲིད་
དུ་མ་ཚུར་གསན་ཏེ་ཐུགས་དམ་གྱི་སྤངས་རྟོགས་དུ་མ་འཁྲུངས་ཤིང་། དེར་
དྲུང་ནས་ཁོ་བོ་ཅག་དང་ཉིད་དག་གང་འདུལ་དུ་བཀོད་པ་ ཐ་དད་པ་ལས་་
ཐུགས་རྒྱུད་གཅིག་པར་གསུངས་ཤིང་རྒྱུན་དུ་བཞུགས་ཁྲི་མཉམ་པར་ཞལ་རྒྱས་
མཛད་པའི་ལོ་རྒྱུས་སོགས་ཀྱང་དོན་དུ་ངེས་པར་གདའ། དེ་ནས་དབུས་ཀྱི་
བར་དུ་ཞབས་སྐྱེལ་མཛད། དེར་ཐེགས་ཀར་ཞབས་སྤྱི་བོར་བླངས་ཏེ་སྤྱན་
ཆབ་མང་དུ་བསིལ་ཞིང་སྨོན་ལམ་ཡུན་རིང་དུ་མཛད་དེ་ཕྱིས་སྒར་ཆེན་ཐེགས་
པའི་འོག་ཏུའང་ས་སྐྱོང་དོན་ཡོད་པ་ལ་ཁྱོད་ཀྱི་སྒོ་དྲུང་ན་གསེར་གྱི་ཕ་བོང་ཆེན་
པོ་ཞིག་བྱུང་འདུག་པ་ཁྱོད་ཀྱིས་ལེན་མ་ཤེས་པར་འདུག་ངས་དེ་ནས་དུམ་བུ་
ཅུང་ཟད་ཅིག་ལོན་པ་ཤིན་ཏུ་ ཕན་ཐོགས་པར་བྱུང་། ཞེས་པཎ་ཆེན་པས་
བཀྱོན་ཐབས་སུའང་གསུངས་སྐད། མོན་ནས་གཏེར་སྟོན་པདྨ་གླིང་པ་དང་
ནུབ་མོན་གྱི་རྒྱལ་པོ་སོགས་མཇལ། གཏེར་ཁ་ནས་གདན་དྲངས་པའི་དམ་
རྫས། རྒྱལ་བ་ཉིད་ཀྱི་ལུང་བསྟན་གྱི་ཡི་གེ། མོན་ཟོག་བསམ་གྱིས་མི་ཁྱབ་པ།
གཞན་ཡང་ཁ་ཆེ་གྲིབ་བསྟན་གྱི་རྒྱལ་པོ། བལ་པོ་ཁུ་སྦོམ་རྒྱལ་པོ། སྤུ་རང་
གངས་ཀྱི་རྒྱལ་པོ། གུ་གེ་གཡའི་རྒྱལ་པོ། མང་ཡུལ་ཆབ་ཀྱི་རྒྱལ་པོ། གློ་
བོའི་རྒྱལ་པོ། ལ་སྟོད་ལྷོ་བྱང་གི་རྒྱལ་པོ། གཙང་སྟོད་ཀྱི་རྒྱལ་པོ་སེང་གེ་རྩེ་
པ། རྒྱང་མཁར་རྩེ་པ་སོགས་ཀྱི་ཇ་འདྲེན་གསེར་ཡིག་པ་གཏོས་ཆེ་བ་སླེབས།
སྐུ་གསུང་ཐུགས་རྟེན། གླང་བོ་ཆེའི་མཆེ་བ། བྱེ་རུ་རྒྱལ་མོ་ལག་པ། ཙན་
དན་དཀར་དམར་གྱི་སྡོང་པོ། གསེར་དངུལ་དང་རིན་པོ་ཆེའི་བྱེ་བྲག་མང་པོ།
692



གོས་དར་སོགས་དངོས་ཆས་མང་པོ་ཕུལ་ཞིང་། མདོར་ན་མཐའི་རྒྱ་མཚོར་
ཁད་ཉེ་བ་ཚུན་གྱི་ཡུལ་གྲུ་སོ་སོའི་སྟོབས་ཆེ་བ་རྣམས་དང༌། གཙང་ཕྱོགས་ཀྱི་
བླ་དཔོན་ལྷ་སྡེ་མི་སྡེའི་ཁྲོམ་ཚོགས་བཅས་ཁྲི་ཕྲག་མང་པོས་རང་རང་ཡུལ་གྱི་
ལོངས་སྤྱོད་དང་མཐུན་པའི་དངོས་བཤམས་མཆོད་སྤྲིན་དཔག་ཏུ་མེད་པས་
མཆོད་ཅིང་། གང་འདུལ་ཆོས་ཀྱི་བདུད་རྩིས་ངོམས་པར་མཛད་ནས་འགྲོ་བ་
དེ་དག་ཐར་པའི་འབབ་སྟེགས་སུ་གཞོལ་བར་མཛད་དོ། །
མཁའ་རུ་སྟེང་དུ་ཕག་ལོའི་ལོ་སར་མཛད། མཆོད་ཡོན་ལྷན་དུ་དབུས་
ཕྱོགས་སུ་ཆིབས་བསྒྱུར་ལམ་ངུར་སྨྲིག་ནས་མཛད། དེར་ཕྱག་འཚལ་ཉེར་
གཅིག་པའི་རྒྱུད་ཞལ་འདོན་དུ་མཛད་པས་ལུང་བསྟན་རྒྱ་ཆེར་ཐོབ་པ་བྱུང་ཞིང་
བསྟོད་པ་ཡང་མཛད། དེར་སྒྲོལ་ཆོང་གི་སྒྲུབ་མཆོག་འཛུད་ས་པ་ཡང་མཛད།
གཞན་ཡི་དམ་གྱི་ཞལ་གཟིགས་ཀྱང་འབྱམས་ཀླས། དེ་ནས་ཡར་འབྲོག་སྟོད་
དུ་ཕེབས། ཡར་འབྲོག་སྣ་དཀར་རྩེ་པ་དང༌། སྟག་ལུང་པ། ཡར་འབྲོག་
མངོན་དགའ་བ། དཔལ་སྡེ་བ་སོགས་ཀྱིས་དགོན་པ་འབུལ་བ་སོགས་སོ་སོའི་
བླ་དཔོན་མཐའ་དག་གིས་ཇ་འདྲེན་འབུལ་ཞབས་སྟོབས་ཆེར་ཞུས་ཤིང་། དེ་
དག་ཀྱང་མཐོང་ཐོས་དོན་ལྡན་དུ་མཛད་ནས། གོམ་པ་ལ་བརྒྱུད་དེ་ཆུ་བོ་རིར་
ཕེབས། ནང་སོ་དོན་རྡོར་བས། ལ་ཁ་ཤར་གྱི་དགོན་པ་ཕུལ། ཆུ་བོ་མ་ཧཱ་
ལོ་ཧི་ཏ་བརྒལ། དེར་ཁ་རག་མན་སྐྱི་ཤོད་སྨད་ཡན་གྱི་དགོན་ཆེ་ཆུང་གི་དགེ་
འདུན་མང་པོས་མདུན་བསུ་སེར་སྦྲེང་སོགས་བྱས། ལྷུན་པོ་རྩེར་བཀྲ་ཤིས་ཁྲ་
རིང་འཕྱར་བ་སོགས་མཆོད་སྤྲིན་དུ་མས་མཆོད་ཅིང༌། མེ་ཏོག་གི་ཆར་དང་
འཇའ་ཚོན་གྱི་དྲ་བས་གཡོགས་པའི་ངོ་མཚར་བཅས། ཆུ་ཤུལ་བླར་ཐང་དུ་
ཕེབས། ཐུབ་བསྟན་ལེགས་བཤད་གླིང་གི་དགེ་འདུན་རྣམས་ལ་ཕར་ཕྱིན་གྱི་
ལྗགས་བཤད་ སོགས་གནང་སྙུག་ལ་བ་སོགས་ལམ་གྱི་སྡེ་རྣམས་ཀྱིས་འབུལ་་་
ཞབས་རྒྱ་ཆེན་དང༌། ལྗངས་པས་འབུལ་ཆེན་གྱིས་བསྙེན་བཀུར་བཅས་ཀརྨ་
693



དགེ་འཕེལ་གྱི་དགོན་པར་ཕུལ། མཉེས་ཐང་དུ་ཕེབས། ཇོ་བོ་རྗེའི་སྐུ་་་་
འབུམ་དང་ཐུགས་དམ་གྱི་སྒྲོལ་དཀར་གསུང་འབྱོན་མ་སོགས་རྟེན་གསུམ་་་་
རྣམས་མཇལ་ཚེ། ཇོ་བོ་ཆེན་པོ་དཔལ་ལྡན་ཨ་ཏི་ཤ་ཞལ་གཟིགས་པ་སོགས་
གཞན་ཡང་རབ་འབྱམས་ཞི་ཁྲོའི་ལྷ་ཚོགས་དཔག་མེད་གཟིགས་པར་གསུངས་
ཤིང་། སྤྱིར་དག་པ་ཡེ་ཤེས་ཆེན་པོའི་ཀློང་ཡངས་པོར། ལོངས་སྤྱོད་ལྷའི་
འཁོར་ལོའི་རྣམ་པ་འགག་མེད་ཅིར་ཡང་རོལ་པ་དེ། བྱིས་བློའི་མཚན་མས་
བརྟག་པའི་ཡུལ་མ་ཡིན་པའི་ཕྱིར། དེ་ལྟར་རེ་རེ་བཞིན་བགྲང་བྱའི་ཡུལ་དུ་
བལྟ་བ་ནི་ཆེས་ཐ་ཤལ་དུ་ཟད་དེ། ཡི་གེར་བྲི་བ་ལྟ་ཅི་ཞིག དེས་ན་རྗེ་ཉིད་
ཀྱི་རྣམ་ཐར་དུ་འཁོད་པ་ཕལ་ཆེར་ལས་ཀྱང་ཕྱིས་ནས་ཐོ་རེ་བ་ཙམ་ལས་བྲི་བར་
མ་ལངས་སོ། །
དེ་ནས་ཆོས་འཁོར་ལྷ་སར་ཕེབས། རྗེ་དེ་བཞིན་གཤེགས་པའི་ཐུགས་
དམ་རྟེན་ཙན་དན་དཀར་པོའི་སྒྲོལ་དཀར་ཁྱེའུ་བརྒྱད་ཀྱི་ཚད་ཙམ་པ་དང་།
རྗེ་མར་པའི་སྐུ་བྱ་ཁུར་མ་སི་ཐང་ཟླ་ཞལ་མ་སོགས་སྐུ་གསུང་ཐུགས་རྟེན་ཁྱད་
པར་བ་ཁོ་ནས་གཙོས་པའི་འབུལ་ཆེན། ལྷ་ས་རྣམ་གཉིས། ཚལ་གུང་ཐང།
བྱང་ཆུབ་གླིང་སྟེ་གཙུག་ལག་ཁང་ཆེན་པོ་གསུམ་དང་། ཡེར་པ་གནས་ཆེན་
སོགས་ཀྱིས་གཙོས་པའི་འབུལ་ཆེན་དང༌། གཞན་ཡང་སོ་སོའི་མཁན་སློབ་
ཀྱིས་གཙོས་པའི་ཆོས་སྡེ་མཐའ་དག་ནས་ཀྱང་སྔར་བཞིན་ཞབས་པད་དམ་པར་
བསྙེན་བཀུར་བའི་བསྟི་སྟངས་དང་ཡོ་བྱད་ཕུན་སུམ་ཚོགས་པས་མཆོད་ཅིང༌།
ཐམས་ཅད་ལ་ཆོས་དང་བདོག་པའི་དངོས་རྫས་ཅི་རིགས་ཀྱིས་ཚིམ་པར་མཛད།
ཇོ་བོ་ཆེན་པོ་མཆེད་ལ་ཡང་མཆོད་རྫས་དང་མཆོད་པའི་སྤྲིན་ཕུང་མཐའ་ཀླས་
པར་མཛད་ཅིང༌། ལྷ་སའི་ཤར་དུ་ཐུབ་ཆེན་ཆོས་འཁོར་གྱི་སྡེའི་རྨང་བཏིང་།
འདི་ལ་རྟེན་འབྲེལ་ཧ་ཅང་འགྲིག་ཆེ་བ་མ་བྱུང་བར་རྗེ་འཕྲིན་ལས་པ་གསུང་
བཞིན་བསྟན་པའི་རྒྱུན་འབྲིང་ཙམ་ཞིག་བྱུང་། དེར་ཆོས་རྗེ་མི་ཉག་པ་་་་
694



གཤེགས་ནས་ཀརྨ་འཕྲིན་ལས་པ་བསྐོས། ཐུབ་ཆེན་དུ་ནང་སོ་ལ་འདན་མ་
ཁྲིམས་དཔོན། མཚན་ཉིད་ཀྱི་སློབ་དཔོན་ལ་དབུ་མཛད་བདེ་ལེགས་པ་དང་།
ཆོས་རྗེ་ལེགས་བཤད་པ། སྔགས་ཀྱི་སློབ་དཔོན་དཀོན་རྒྱམ་པ་དང་། དྲུང་
བློ་གྲོས་པ། ཡེར་པར་དྭགས་པོ་རབ་འབྱམས་རྣམས་བསྐོས། ཀོང་པོའི་གྲྭ་
ཡོན་རྣམས་ཀྱིས་སྤྱན་དྲངས་ཏེ་ཕྱགས་བཏེགས། ཡར་རྒྱབ་དཔོན་ཆེན་པ་
མཆོག་ཏུ་དད་པས་གུས་ཞབས་དང་། སྣེའུ་གདོང་རྩེར་སྤྱན་དྲངས་ཏེ། ལྷ་
གཟིགས་ ངག་ དབང་ བཀྲ་ ཤིས་ གྲགས་ པ་ དགུང་ ལོ་ བཅུ་ དྲུག་ པས་ མཇལ།
ཕྱགས་ཕྱིར་མི་ཆེན་དུ་མ་དང་བཅས་པས་ལྔ་ལྡན་དང༌། དྭགས་པོའི་ཆོས་བཞི་
སྦྱར་བའི་ཆོས་འབྲེལ་ཞུས་པ་ན། ཆེས་ངོ་མཚར་བ་ཞིག་གནང་བ་ལ། ཟླ་
གཅིག་ཙམ་ན་མཁས་དབང་འབུམ་རམ་པ་རིན་ཆེན་ཆོས་དབང་གིས་ཟིན་བྲིས་
མཛད་པ་ངོ་མཚར་ཆེ་བ་ཞིག་བཞུགས། རིམ་གྱིས་དྭགས་པོ་ནས་བརྒྱུད་པའི་
ལམ་ གྱི་ སྡེ་རིས་ སོ་ སོ་ དང༌ ཀོང་ པོའི་ ཡུལ་ སོ་ སོའི་ འབུལ་ ཞབས་ ཀྱིས་ མཆོད།
ཐམས་ཅད་ཀྱི་རྒྱུད་ཐར་པའི་ས་བོན་ཅན་དུ་མཛད། རྩེ་ལྷ་སྒང་དུ་བྱི་བ་ལོའི་
ལོ་གསར་དང་སྨོན་ལམ་མཛད། གོའི་ ཤི་ སྤྲུལ་སྐུ་ཁམས་ སུ་ཐེགས་པར་་་་་
དགོངས་པ་ཐོག་མར་བཀས་མ་གནང་། ཕྱིས་ཐམས་ཅད་ཀྱིས་ངེད་དང་ཁྱད་
མེད་པར་ཁུར་གསུངས་པའི་བཀའ་བཀོད་གནང་སྟེ་དོན་གྱི་རྒྱལ་ཚབ་ཏུ་བསྐོས།
དེར་ལོ་གསུམ་དུ་མཚམས་དམ་པ་བར་ཆད་མེད་པ་ཞིག་གྲུབ་ན་སྐུ་ཚེ་མཐར་
ཕྱིན་ཞིང་བསྟན་པ་ལ་ཕན་ཞེས་ལུང་བསྟན་ནས་རྣམ་ཐོས་ཀྱི་རི་བོ་ཉིད་དུ་
གཟིམ་ཁང་བང་སྒྲོམ་ཞིག་མཛད་པར་ཐུགས་དམ་སྐུ་མཚམས་ལ་བཞུགས་ཏེ་
སྔོན་བདག་ཅག་གི་སྟོན་པ་ཐུབ་པའི་དབང་པོ་ཉིད་གདུལ་བྱ་རྣམས་ལེགས་་
གསུང་འདོམས་པ་ཉན་དུ་མི་འདུན་པ་ན་དབྱར་ཟླ་གསུམ་ནང་དུ་ཡང་དག་
འཇོག་ལ་བཞུགས་ཏེ། དེ་བཞིན་གཤེགས་པ་འཇུག་སྲིད་རྒྱལ་པོའི་ཞིང་དུ་
སངས་རྒྱས་བགྲོ་བར་སྟོན་པ་ལྟར། དེ་བཞིན་གཤེགས་པ་ཐམས་ཅད་དང་
695



དམ་པའི་ཆོས་འགྲོ་བའི་འཕྲིན་ལས་ཟད་མི་ཤེས་པར་བསྟན་པ་ནི་གོར་མ་བཀུམ་
མོ། །
དེ་ལྟར་གངས་ཅན་འདིར་འཇིག་རྟེན་དབང་ཕྱུག་དཔལ་ཀརྨ་པ་ཆེན་པོ་
རིམ་པར་བྱོན་པ་དེ་རྣམས་ཀྱི་ནང་ནས་འདི་ཉིད་ཀྱིས་ཡུལ་གངས་ཅན་གྱི་ལྗོངས་
སུ་མ་ཟད་འཕགས་ཡུལ་དང་རྒྱ་ནག་སོགས་འཛམྦུའི་གླིང་འདིར་སངས་རྒྱས་ཀྱི་
བསྟན་ལ་འཕྲིན་ལས་ཀྱི་སྒོ་བསམ་གྱིས་མི་ཁྱབ་པས་འགྲོ་བ་མང་པོ་སྨིན་གྲོལ་དུ་
མཛད་ཅིང་། མདོར་ན་འཛམ་གླིང་བྱེ་བ་ཕྲག་བརྒྱུར། ཀརྨ་པ་བྱེ་བ་ཕྲག་
བརྒྱས་གདུལ་བར་ལུང་གིས་གྲུབ་པ་དེ་ཁོ་ནའོ། ཁྱད་པར་ཚད་མ་ཀུན་ལས་
བཏུས་བཤད་གཞིར་མཛད་ཅིང་དེ་ལ་སྡེ་བདུན་མཁན་པོས་ཚད་མ་རྒྱས་པ་རྣམ་
འགྲེལ། འབྲིང་རྣམ་ངེས། བསྡུས་པ་རིག་ཐིགས་གསུམ་དུ་ཇི་ལྟར་བཀྲལ་བ་
དང༌། ཟུར་གྱི་དཀའ་གནས་རྣམས་གྱེས་པ་ཡན་ལག་གི་བསྟན་བཅོས་བཞིས་
ཇི་ལྟར་བཀྲལ་བ་རྣམས་རྒྱས་འབྲིང་བསྡུས་པའི་གསེབ་ཚགས་སུ་བཤད་ཅིང་།
སྡེ་བདུན་ལ་ལྷ་ཤཱཀ་རྒྱུན་སོགས་རྒྱ་འགྲེལ་དུ་ཇི་ལྟར་བཀྲལ་པ་ཐམས་ཅད་མདོར་
བསྡུས་པས་བརྗོད་དེ་ཚད་མའི་ལེགས་བཤད་ཀྱི་ཆུ་བོ་ཀུན་འདུས་རིགས་པའི་
གཞུང་ལུགས་ཀྱི་རྒྱ་མཚོ་ཞེས་བྱ་བ་བོད་གཞུང་གང་ལ་ཡང་མ་ལྟོས་པར་རང་
སྟོབས་ཀྱིས་མཛད། མཁས་དབང་དྭགས་རམ་པས། འཇིག་རྟེན་གསུམ་
སྒྲོན་འདི་ལ་ཞུ་བ་པོ་རང་འདྲ་བ་ཞིག་ཡོད་ན་མྱུར་དུ་འགྲུབ་པ་ཡོད་ཅིང་དེ་མེད་
པས་ལན། རིགས་གཞུང་རྒྱ་མཚོ་འདི་རྩོམ་པར་ཡང་ངས་གསོལ་བ་བཏབ།
རྩོམ་ཡིག་པ་ཡང་རང་གིས་བྱས། རྗེ་ཐམས་ཅད་མཁྱེན་པ་དེ་གཞན་དང་རང་
མི་འདྲ། ཚད་མའི་གཞུང་ཙམ་ཡང་སྐུ་འཁྲིས་ན་མི་བཞུགས། ཕྱག་དཔེ་ནི་ །
མི་གཟིགས། དུས་རྟག་ཏུ་ཕྱག་མཉམ་གཞག་སྤྱན་ལྟ་ སྟངས་ཐུགས་ཏིང་ངེ་
འཛིན་ལས་མི་འདའ་བ་དེའི་ངང་ནས། བཀའ་ཆོས་གདམས་ངག་ཆོས་ཀྱི་
ཆར་པས་མཛད་སྐྱོང་ཟད་མི་ཤེས་པ་དགོས་པའི་གསོལ་ལྕོག་གི་འཁྲིས་སུ་བདག་
696



གིས་སྙུག་གུ་ནག་ཏུང་ངེ་བཟུང་ནས་བསྡད། གསེང་ནམ་བྱུང་དུ་ཐུགས་རྩོམ་
ཞུས་པ་ན་གང་ན་ཡོད་གསུངས་པ་ཙམ་ལས་ཐོགས་པ་མེད་པར་སྤྱན་ལྟ་སྟངས་
ཀྱི་ངང་ནས་ཤ་ར་ར་ལྗགས་དཔོད་མཛད། དེང་སང་གི་ཚད་མ་པ་རྣམས་དང་
སྒྲོས་མི་མཐུན་པ་ཆེ་བ་འགའ་རང་གི་བློ་གྲོས་ཉི་ཚེ་བའི་ལྟར་སྣང་གི་རྒྱུར་མ་ཆུད་
ནས་ཅི་འདི་དག་ཞུས་པ་ན་ལྗགས་དཔོད་འཕྲོ་བཅད་དེ་ཅི་ཡང་མི་གསུངས།
ཞག་འགར་ཡང་ཐུགས་རྩོམ་དེ་མི་མཛད། དེ་ནས་བླ་མའི་གསུང་ལ་ཡིད་ཆེས་
དགོས་པ་སོགས་ཀྱི་བཀའ་གནང་། ཕྱིས་ནས་དེ་ལྟར་མ་ཞུས་པར་གང་གསུང་
དེ་ཀ་བྲིས་པས་དེའི་རྩོད་སྤོང་སོགས་ཧ་ལས་པ་རེ་གནང་བ་ནི་ཚུ་རོལ་མཁས་
པའི་རྟོག་གེ་པ་སུ་ཡིས་ཀྱང་གསུང་སྒྲོས་གཅིག་གི་ཟུར་གྱི་ཆ་ཤས་ཕྲ་མོ་ཙམ་
ལའང་དཔྱོད་ཅིང་། ཅོ་འདྲི་བའི་གོ་སྐབས་ནམ་དུ་ཡང་རྙེད་པར་མི་འགྱུར་
གོ་ལའི་རྩིས་ཀྱི་སྐབས་སུ་ཅུང་ཟད་གོ་ཚོད་ཞུས་པ་ན། དེ་ལྟ་མིན་པའི་
རྒྱུ་མཚན་མཐའ་དག་ངེས་པ་དང་བཅས་ཏེ་བཀའ་སྩལ་ནས་ཕྱག་གཡས་པ་ནམ་
མཁའ་ལ་ཅུང་ཟད་བརྐྱངས་ནས་ངེད་བགྲོ་གླེང་དེ་ལྟར་བྱེད་པ་ཡིན་གསུངས་
ནས་ཞལ་འཛུམ་ཙམ་མཛད་བྱུང་། དྲུང་གི་ཕྱག་བརྐྱང་བ་རྫོགས་པར་མཐོང་
བ་ སྐུ་འཁོར་བ་ལ་ཡང་ང་ལས་མེད་པ་ཡིན་གསུངས་ཏེ། གཟུར་གནས་ཀྱི་
མཁས་པས་བལྟས་ན་ཚད་མའི་བསྟན་བཅོས་འདི་ལྟ་བུ་བོད་ཡུལ་ལྟ་ཞོག་་་་
འཕགས་ཡུལ་དུའང་འགའ་དང་འགའ་ཡང་མ་བྱུང་བར་མངོན་ནོ། །དེས་ན།
འཕགས་པའི་ཡུལ་དང་གངས་རིའི་ཁྲོད་འདིར་ཡང་། །རིགས་གཞུང་སོ་སོའི་
རྣམ་འགྲེལ་མཛད་པ་མང་། །མདོ་དང་སྡེ་བདུན་འགྲེལ་པར་བཅས་རྣམས་
ཀུན། །ཚིག་དོན་གཉིས་ཅར་གླེགས་བམ་གཅིག་ཉིད་དུ། །ཧ་ཅང་མང་དང་
ཉུང་སོགས་སྐྱོན་མེད་ཅིང་། །གཞུང་དོན་འཁྱོགས་དང་ཕྱིན་ཅི་ལོག་མེད་
པར། །ཇི་བཞིན་བཤད་འདི་རྒྱལ་བ་སྲས་བཅས་མཐུས། །ཡིན་གྱི་གཞན་དུ་
697



བློ་ཡི་སྤྱོད་ཡུལ་མིན། །ཞེས་བཀའ་སྩལ་བ་ཁོ་ན་ལྟར་ཡིན་ལ་ཚད་མ་མདོའི་
གཞུང་ལ་ ཞེས་ བྱ་ བ་ གསུངས་ ཏེ་ ཞེས་ གཞན་ གཞུང་ འགྲེལ་ བའི་ཚུལ་ དང་།
རྣམ་འགྲེལ་གྱི་གཞུང་རྣམས་ལ་ཞེས་བྱ་བ་སྨོས་ཏེ་ཞེས་རང་གཞུང་འགྲེལ་བའི་
ཚུལ་དུ་མཛད་ཀྱི་དེས་ན་དཔལ་ཆོས་ཀྱི་གྲགས་པ་ཡང་རྗེ་འདི་ཉིད་ཀྱི་སྐུའི་་
བཀོད་པར་བསྟན་པ་རྗེ་རང་བྱུང་རྡོ་རྗེས་ཞལ་གྱིས་འཆེས་པ་དང་རྗེ་ཉིད་ནས་
ཀྱང་ཞལ་བཞེས་གནང་བ་དེ་ལྟ་ཉིད་དོ། ། རྒྱལ་བ་བྱམས་པའི་མངོན་པར་
རྟོགས་པའི་རྒྱན་འགྲེལ་ཆུང་དོན་གསལ་དང་སྦྱར་ཏེ་འགྲེལ་པ་འཇིག་རྟེན་་་་
གསུམ་གྱི་སྒྲོན་མེ་ཞེས་བྱ་བ་མཛད་ཅིང་འདིའི་སྤྱི་དོན་གྱི་སྐབས་སུ་མདོ་སྡེ་་
ཐམས་ཅད་ཀྱི་དཀའ་བའི་གནས་མཐའ་དག་གཏན་ལ་ཕབ་ཅིང་ཆོས་འཁོར་
རིམ་པ་གསུམ་ཡང་སྐབས་དེ་དང་དེར་ངེས་དོན་ཡིན་ནའང་། ངེས་དོན་་
མཐར་ཐུག་པ་འཁོར་ལོ་ཐ་མ་ཁོ་ན་ཡིན་པ་དགོངས་འགྲེལ་གྱི་མདོ་ལས་གསལ་
བར་བསྟན་པ་དང་། གཟུངས་དབང་གི་མདོར་གང་ཟག་གཅིག་གི་དྲི་མ་་
རགས་པ་ཕྲ་བ་སྦྱོང་བའི་གོ་རིམ་དུ་གསུངས་པ་དང་། ཀླུ་སྒྲུབ་ཀྱི་དབུ་མ་
ཚོགས་གསུམ་པོ་ལས་ངེས་དོན་མཐར་ཐུག་བསྟོད་པའི་ཚོགས་ཀྱིས་བསྟན་པ་
དང༌། དྲང་ངེས་འབྱེད་པོར་རྒྱལ་བས་ལུང་བསྟན་འཕགས་པ་ཐོགས་མེད་
ཀྱིས་དེ་ལྟར་བཀྲལ་བ་བཞིན། ནཱ་རོ་དང་མེ་ཏྲིའི་བཞེད་པ། རྗེ་ལོ་ཙཱ་ཆེན་
པོའི་ཐུགས་སུ་བྱོན་ཅིང་། རྒྱལ་བས་ལུང་བསྟན་ཟླ་འོད་གཞོན་ནུ་དང་དཔལ་
ཀརྨ་པ་རང་བྱུང་ཞབས་ཀྱིས་རྩལ་དུ་བཏོན་པའི་བཞེད་པ་ལྟར། ལྟ་བས་སྤྲོས་
པ་གཅོད་བྱེད་ལ་འཁོར་ལོ་བར་པའི་དགོངས་པ་རིག་ཚོགས་ཀྱི་དངོས་བསྟན་
ཐལ་རང་གི་ལུགས་དེ་བཟང་ཞིང་། གནས་ལུགས་གཏན་ལ་འབེབས་པ་ལ་
འཁོར་ ལོ་ ཐ་ མ་ དང་ བསྟོད་ ཚོགས་ ཀྱི་ དགོངས་ པ་ གཞན་ སྟོང་ བཟང་ ཞིང་།
རྒྱལ་བས་ལུང་བསྟན་ཤཱནྟིའི་བཞེད་པ་ལྟར་ཤིང་རྟའི་སྲོལ་གཉིས་དགོངས་པ་
གཅིག་ཏུ་བཞེད་པ་ཡིན་ནོ། །
698



དྲུག དགོངས་པ་ཆོས་དབྱིངས་སུ་ཐིམ་པའི་ཚུལ།
གཞན་ཡང་འདུལ་བ་ལ་གཞི་གསུམ་གྱི་ཆོ་ག། གསང་བ་འདུས་པ་མི་
བསྐྱོད་པའི་མངོན་རྟོགས་ལ་སོགས་པ་བསྟན་བཅོས་ཁྱད་པར་བ་མང་དུ་མཛད་
ཅིང་། དེ་ལྟར་ཐུགས་རྗེའི་འཕྲིན་ལས་ཟབ་མོ་ནམ་མཁའ་དང་མཉམ་པས་སྐྱེ་
བོ་གངྒཱའི་ཀླུང་གི་བྱེ་མ་སྙེད་ཕྱིར་མི་ལྡོག་པར་སྨིན་པར་མཛད་ནས་དགུང་ལོ་ང་
གཉིས་པ་གླང་ལོའི་མཇུག་ཏུ་སོང་དུས་ཀོང་པོའི་མི་མང་རྣམས་ཀྱང་ཞལ་ལྟ་བ་
ཆེས་དུངས་པ་དང་། ཁ་ཅིག་ཞལ་མ་བཞུགས་པར་ཡང་གླེང་། སྒར་པ་ཕྱིན་
ཡང་ལོངས་སྤྱོད་སྲབ་པས་ཡིད་བྱུང་སྟེ་སྟག་ལོའི་ལོ་སར་ལ་ཞལ་མཇལ་དགོས་
པར་ཐམས་ཅད་ཀྱིས་ནན་ཞུས་སྐྱེད། ཁྱེད་ཚོ་བ་ལ་འོ་མ་ནུར་གྱིས་མི་བཞོ་
བར་བ་བསད་པའི་ཤ་ལ་ཟ་བ་འདེམས་པ་ཡིན་ནམ་ཞེས་ཀྱང་བཀའ་སྩལ། ཧ་
ཅང་ནན་ཞུས་ཆེས་པས་ཟླ་བ་དང་པོའི་ཚེས་བཅུ་གཉིས་ནས་ནང་མཇལ་ཅི་
རིགས་པ་དང་། བཅུ་བཞི་པ་ལ་ལྷ་སྡེའི་ཁྲོམ་ཆེན་པོ་འབུམ་ཕྲག་ཏུ་ལོངས་པ་
ཚོགས་པའི་ཁྲོམ་ཆེན་པོར་ཆོས་ཁྲི་ལ་ཕེབས་ཏེ་ཁོ་བོའི་སྤྲུལ་པའི་སྐུ་བསྡུས་ཟིན་
པ་འདི་ལོངས་སྤྱོད་རྫོགས་པའི་སྐུ་ཡིན་གསུངས་ནས་འཁོར་ལོས་སྒྱུར་བའི་ཆ་
བྱད་ལ་མུ་ཏིག་གི་དབུ་རྒྱན་ལ་སོགས་པའི་རྒྱན་དྲུག་བཞེས་ཏེ་ཐམས་ཅད་ལ་
ཞལ་མཇལ་གནང་། དེའི་ཚེ་འཇའ་འོད་དང་མེ་ཏོག་གི་ཆར་ཡང་སྔོན་གྱི་
ཐམས་ཅད་ལས་ཆེས་བཀྲ་ཞིང་གསལ། ཡུལ་སོ་སོ་ནས་འབུལ་ཞབས་ནི་སྤྲིན་
ལྟར་དུ་འདུས་པའི་ལོངས་སྤྱོད་ཟད་མི་ཤེས་པའི་རྒྱ་མཚོའི་རླབས་ཀྱིས་ཐམས་
ཅད་ངོམས་པར་གྱུར། སྤྱིར་སྐུ་ཚེ་འདིའི་འཕྲིན་ལས་རྫོགས་པར་དགོངས་
ནས་ཁམས་སུ་དྲུང་སི་ཏུ་པ་ལ་ངོམ་གྱི་གནས་འདི་འདྲ་བར་སྤྲུལ་སྐུ་འབྱོན་ཞེས་
ཡབ་ཡུམ་དང་བཅས་ཏེ་ལུང་བསྟན་པའི་ཆབ་ཤོག་སྔ་ནས་གནང་ཟིན་པ་དང་།
699



དེར་དགོངས་མོ་ཞལ་ཆེམས་ཕྱག་བྲིས་མི་གསལ་ཙམ་ཞིག་གསོལ་ཅོག་གི་སྟེང་དུ་
གནང་སྟེ་ཐོ་རངས་སྟོན་པ་བྱང་ཆུབ་པའི་དུས་ཚོད་ལ་ལོངས་སྤྱོད་རྫོགས་པའི་སྐུ་
ཡང་ཆོས་ཀྱི་དབྱིངས་ཉིད་དུ་བསྡུས་ཏེ་འོད་གསལ་བ་ཆེན་པོའི་དབྱིངས་སངས་
རྒྱས་ཐམས་ཅད་དང་རྣམ་དབྱེར་མེད་པའི་ངོ་བོ་ཉིད་དུ་ཞུགས་སོ། །
དེའི་ཚེ་ས་གཡོ་བ་དང་འཇའ་དང་མེ་ཏོག་གི་ཆར་ཉིན་རེ་ཞིང་འཕེལ་ཡང་
སྤྱིར་དྲུང་གར་བཞུགས་སུ་ངོ་མཚར་གྱི་ལྟས་དུས་རྒྱུན་དུ་འབྱུང་བས་སྐྱེ་བོ་དག་
ཐེ་ཚོམ་དུ་ཡང་མ་གྱུར། བླ་མ་ཆུ་དཀའ་ཐུབ་པ་རི་པ་རྙིང་པ་ནས་གཞལ་བའི་
གཟིམ་སྤྱིལ་ཞིག་ན་བཞུགས་པ་ན་རེ། གནམ་སའི་ལྟས་འདི་དག་ཡང་ཧ་ཅང་
མང་དྲག་ཉམས་དང་རྨིས་རྟགས་ཀྱང་གཞན་དང་མི་འདྲ། སྔར་ཞབས་སྐོར་
ཐུན་དུ་བཅད་ནས་མཛད་པ་མཐོང་གི་ཡོད་པའང་མ་བྱུང༌། ཞི་བའི་དབྱིངས་
སུ་བཞུགས་སམ་ཞེས་གསུངས་སྐད། དེ་ནས་སྒར་གཞི་བྱེས་ཀྱི་གྲོས་དབང་
རྣམས་བཀའ་བགྲོས། རེ་ཞིག་ཕྱི་རོལ་ཏུ་གསང་བ་ལྟར་བྱས་ནས་སྐུ་རིམ་གྱི་
ཚུལ་གྱིས་མཆོད་སྦྱིན་དང་གསོལ་འདེབས་ལ་བརྩོན་པར་མཛད། དེ་ནས་
རིམ་གྱིས་རྗེ་བཙུན་སྐྱ་སེ་རིན་པོ་ཆེས་དད་ཅན་གྱིས་ཕུལ་བའི་ཡོ་བྱད་རི་བོ་ལྟར་
སྤུངས་ཤིང་བོད་ཡུལ་གྱི་མཆོག་དམན་ཐམས་ཅད་ཀྱིས་རང་རང་གིས་དད་
འབྱོར་དང་སྦྱར་བའི་མཆོད་སྤྲིན་རྒྱ་ཆེར་སྤྲོས་པ་དང་སླར་ཡང་སྒར་གྱི་དངོས་
རྫས་ཡོ་བྱད་དཔག་ཏུ་མེད་པ་དང༌། དོན་རྡོར་བའི་འབྱོར་རླབས་བཅས།
རྗེ་འཕྲིན་ལས་ཞབས་དང་། འདན་མ་ཁྲིམས་དཔོན་པས་ཕྱག་ལེན་དུ་བཏབ་
སྟེ་གཙང་དབུས་ཁམས་ཀོང་གི་མཆོད་སྦྱིན་གྱི་གནས་སུ་འོས་པ་མཐའ་དག་ལ་
མཆོད་སྦྱིན་རྒྱ་ཆེར་མཛད། ཕ་རོལ་ཏུ་ཕྱིན་པའི་རྣམ་པ་ཐམས་ཅད་པས་་
བགོས་པའི་སྐུ་གདུང་རིན་པོ་ཆེ་འགྲོ་བའི་བསོད་ནམས་ཀྱི་གཞིར་སྣང་བ་ནི།
བ་ཡོ་ནས་མཚུར་ཕུ་རིན་པོ་ཆེས་ཞུགས་ལ་བཞེན་ཏེ་སྐུ་གདུང་ཡུངས་འབྲུ་ལྟ་
བུའི་རིང་བསྲེལ་སྲན་རློན་ཙམ་པ་ཁ་དོག་སྣ་ཚོགས་པ་མང་པོ་དང་། ཁྱད་
700



2A
པར་སྐུའི་སྒལ་ཚིགས་སྐུ་རྩིབས་སོགས་མ་ཉམས་ཤིང་མ་འཐོར་བར་འབྲེལ་བ་ཉ་
ཕྱིས་ཀྱི་ཁ་དོག་ལྟ་བུ་ལ་མགྲིན་པ་ཡན་གྱི་སྐུ་ཚིགས་ཞལ་བཅུ་གཅིག་ཏུ་དོད་ཅིང་
སྐུ་རྩིབས་རྣམས་རེ་རེའང་ཕྱག་མང་པོའི་རི་མོ་ཕྱག་མཐིལ་གྱི་སྤྱན་དང་བཅས་ཏེ་
ཆེས་ཆེར་གསལ་བ་སྤྱན་རས་གཟིགས་དབང་བཅུ་གཅིག་ཞལ་ཕྱག་སྟོང་སྤྱན་
སྟོང་པའི་རྣམ་པ་རྒྱན་ཐམས་ཅད་རིང་བསྲེལ་ལས་བྱས་པ་ཆེས་གསལ་བར་བྱོན་
པ་རྒྱལ་ཚབ་སྤྲུལ་པའི་སྐུས་རྩེ་ལྷ་སྒང་དུ་གསེར་གདུང་རིན་པོ་ཆེ་བསྒྲུབས་པར་
བཞུགས་སུ་གསོལ། འོན་ཀྱང་རྗེ་བརྒྱད་པའི་བཀའ་ལས་དེ་ལྟ་བུ་ནི་སྔོན་རྒྱ་
བོད་གང་དུ་སུ་ལ་ཡང་མ་བྱོན་པའི་རྟེན་མཆོག་ཏུ་སྣང་ཞིང་ད་དུང་དེ་ལས་ངོ་
མཚར་ཏུ་མ་འབྱུང་རྒྱུར་སྣང་བས་ཕྱི་རོལ་དུ་ཞལ་ལྟར་ཡོད་ན་འགྲོ་དོན་ཆེ་བར་
སྣང་སྟེ་ཞེས་བཀའ་སྩལ་ཏོ། །
བདུན། རྗེ་འདི་བའི་གསུང་ལས་སྐྱེས་པའི་བུ་སློབ་
མཁས་གྲུབ་རྣམས་ཀྱི་སྐོར།
སྤྱིར་རྫོགས་པའི་སངས་རྒྱས་རྣམས་ཀྱི་སྐུ་གསུང་ཐུགས་ཀྱི་སྐད་ཅིག་རེ་
རེས་ཀྱང་གདུལ་བྱའི་ཁམས་སྨིན་གྲོལ་དུ་མཛད་པ་ནི་ཆེས་མང་གི་སྟོང་གསུམ་གྱི་
རྡུལ་ཕྲ་རབ་ནི་དེ་ལྟ་མ་ཡིན་ལ། གཞན་དག་གིས་སྐུ་གསུང་ཐུགས་བཏང་
སྙོམས་སུ་གནས་པ་ཙམ་ལས་མཛད་པ་མི་སྣང་བ་དེའི་ཚེའང་གདུལ་བྱ་གངྒཱའི་
ཀླུང་གི་བྱེ་མ་སྙེད་མཆོག་གི་ལམ་དུ་འགོད་པར་མཛད་ན་ཆོས་བསྟན་པའི་འཕྲིན་
ལས་ཀྱིས་ལྟ་ཅི་སྨོས། ཆོས་ཀྱི་རྣམ་གྲངས་ཚིག་བཞི་པ་གཅིག་གིས་བཏུལ་བའི་
སེམས་ཅན་གྱི་གྲངས་ཀྱང་ཇི་ལྟར་དཔོགས་ཏེ། དེའི་ཕྱིར་སངས་རྒྱས་དང་
བྱང་ཆུབ་སེམས་དཔའི་སྤྲུལ་པ་དང་འཁོར་མཛད་འཕྲིན་བསམ་གྱིས་མི་ཁྱབ་
པའི་ཡུལ་ལ་ཚད་ནི་སུ་ཞིག་འཛིན། འོན་ཀྱང་དེང་ཚུ་རོལ་མཐོང་བ་ལ་ཁ་
701



ཅིག་མཐོང་བ་དང་སྦྱར་ན། དེ་ལ་ལྟོས་ཆེ་བའི་བུ་སློབ་རྣམས་ནི། རྒྱལ་ཚབ་
སྤྲུལ་སྐུ་བཀྲ་ཤིས་རྣམ་རྒྱལ། སྤྱན་སྔ་རིན་པོ་ཆེ་ཞྭ་དམར་བ་བཞི་པ་སོགས་
སྤྲུལ་པའི་སྐུ་དུ་མ་དང༌། སྐུ་གསུང་ཐུགས་ཡོན་ཏན་འཕྲིན་ལས་ཀྱི་གདན་ས་
ཁག་ལྔའི་ཁྲི་ཟུར། ཕག་གྲུའི་སྤྱན་སྔ་ཆོས་གཉིས་པ། འབྲི་ཁུང་དབང་རིན་
པོ་ཆེ། འབྲི་ཁུང་ཆོས་རྗེ་ཀུན་དགའ་རིན་ཆེན་མཆེད་གསུམ། སྒམ་པོའི་
སྤྱན་སྔ་སྣེའུ་ཐང་པ་སོགས་བཀའ་བརྒྱུད་ཀྱི་ཆེན་པོ་རྣམས་ཀྱི་གདུང་རིགས་དང་
ཆོས་ལས་འཁྲུངས་པའི་ཞལ་ངོ་གདན་སའི་སེང་གེའི་ཁྲི་ཆེན་པོ་གནོན་པའི་སྐྱེས་
ཆེན་རྣམས་དང་། རྟོགས་པ་དོན་གྱི་བུ་སློབ། རྗེ་བཙུན་སྐྱ་སེ་རྟོགས་ལྡན།
གྲུབ་ཆེན་ཆུ་འཕུར་བ། སངས་རྒྱས་མཉན་པ་གྲུབ་ཐོབ། གཞག་བླ་མ་ཀུན་
དགའ་དཔལ། ཟུར་མང་བྱ་བྲལ། རྒྱ་ སྟོན་བྱ་བྲལ། གསི་དཀར་ཀུན་
སྤངས་པ། བླ་མ་གྲགས་རྒྱལ་བ་སོགས་རྟོགས་ལྡན་རྣལ་འབྱོར་གྱི་དབང་ཕྱུག་
སྒྲུབ་བརྒྱུད་ངེས་དོན་བསྟན་པའི་སྙིང་པོ་བ་དུ་མ་དང༌། པཎྜི་ཏ་ཆེན་པོ་ཤཱཀྱ་
མཆོག་ལྡན། མི་ཉག་རབ་འབྱམས་པ་མགོན་པོ་དཔལ། ངོ་ཁྲོ་རབ་འབྱམས་
པ་དབང་ཕྱུག་དཔལ། དུལ་མོ་བཀྲ་ཤིས་འོད་ཟེར། སྨྱུག་ལ་པན་ཆེན་ངག་
དབང་གྲགས་པ། ཀརྨ་འཕྲིན་ལས་པ་ཆེན་པོ། དྭགས་པོ་རབ་འབྱམས་པ་
ཆོས་རྒྱལ་བསྟན་པ། དྭགས་པོ་རབ་འབྱམས་པ་གསུང་རབ་མང་ཐོས། སྡེ་
བདུན་པ་དབང་ཕྱུག་རྒྱལ་མཚན། དུས་ཞབས་པ་ཤཱཀྱ་དབང་ཕྱུག ཤེལ་
ཁོག་པ་སྟག་རའི་ཀརྨ་དཀའ་བཅུ་པ་དང་གཙང་ང་རབ་འབྱམས་པ། རྟའུ་
ནོར་བཟང་པ། ར་ཏི་མཁས་གྲུབ་སེང་གེ་དཔལ། བྱམས་སར་བ་དབུས་
དགེ་ཤེས་རབ་བཟང༌། ཉག་རོང་ན་ཆང་ཡོ་ཆོས་དཔལ་དང་ཨབ་སེ་གྲགས་པ་
དང༌། བྱམས་མགོན་པ་སོགས་བསྟན་པ་ཡོངས་རྫོགས་ཀྱི་དགེ་བའི་བཤེས་
གཉེན་ཆེན་པོ་རྣམས་དང༌། དཔའ་བོ་ཆོས་དབང་ལྷུན་གྲུབ། མཁན་ཆེན་
ཤཱཀྱ་བཟང་པོ། འགྲུས་ཁང་བ་བསོད་ནམས་རྒྱ་མཚོ། ཁྲེ་བ་ཁ་པ་དོན་གྲུབ་
702



རྣམ་རྒྱལ། ར་སྒྲེང་བསམ་གཏན་གླིང་པ། ཆམ་དགོན་པ་གྲགས་པ་དཔལ་
ལྡན་སོགས་སྒྲུབ་བརྒྱུད་ཀྱི་བསྟན་འཛིན་དུ་མ་དང༌། འབྲོང་བུ་གོའི་བྲི་པ།
བྱ་ གོའི་ ཤི་ ཆོས་ ཀྱི་ གྲགས་ པ། ལྕགས་ མོ་ གོའི་ ཤི་ འོད་ ཟེར་ རྒྱལ་ མཚན།
འདན་མ་གོའི་ཤི་བསོད་ནམས་བཀྲ་ཤིས། ལྷོ་རོང་གོའི་ཤི་ཀུན་དགའ་རྒྱལ་
མཚན་ཡབ་སྲས། གླིང་དུ་སི་ཏིང་འཛིན་འོད་ཟེར་ལ་སོགས་ལས་ཀ་ཅན་གྱི་བླ་
དཔོན་ཆེན་པོ་དུ་མ་དང༌། ཕྱི་མ་འདི་པར་རྗེ་བརྒྱད་པས་སྐུ་བསྟོད་བླ་ལྷག་ཏུ་
ཆེ་བར་མཛད་མོད། དོམ་ཚ་ནང་སོ་དང་ཆེན་ཤི་དུ་གང་ལ་སོགས་འཕྲིན་ལས་
སྒྲུབ་ པའི་ རྒྱ་ བོད་ ཀྱི་ གསེར་ ཡིག་ པ་ ཕོ་ བྲང་ གི་ ལས་ ཀ་ ཅན་ མང་ པོ་ དང་།
བྱམས་ཆེན་སྐུ་སྐྱེ་སྣ་ཚོགས་རང་གྲོལ། བྱ་འཇམ་དབྱངས་བཀྲ་ཤིས་རྣམ་རྒྱལ།
སྒོམ་སྡེ་ནང་ཡ་གཉིས་ཀྱི་གདན་ས་པ་ལ་སོགས་རྒྱ་ལ་རིགས་ཆེན་པོའི་མཁས་
གྲུབ་མང་པོ་དང་། བྱ་བཏང་ཐར་པ་རྒྱལ་མཚན་ལ་སོགས་པ་ཐུགས་རྗེ་ཆེན་
པོའི་འཕྲིན་ལས་ཚད་མེད་དུ་མཛད་པ་དུ་མ་དང༌། ཞོ་ཁ་མ་ཎི་བ་ལྷུན་གྲུབ་རྒྱ་
མཚོ་ལ་སོགས་མ་ཎི་བའི་བསྐོ་འཇའ་བཀའ་ཤོག་གནང་ནས་མདོ་དབུས་སུ་ཡིག་
དྲུག་གི་འཕྲིན་ལས་ཅན་དུ་མ་དང༌། ཆུ་དཀའ་ཐུབ་པ་དང་། གྲུབ་ཐོབ་ཚེམ་
བུ་པ་དང༌། རྟོགས་ལྡན་འདན་ཆུང་སོགས་སྦས་པའི་རྣལ་འབྱོར་དུ་མ་དང་།
སྨྱུག་ལའི་ནང་སོ་འབྲོམ་པ། ཁྲི་དཔོན་བཀྲ་ཤིས་དར་རྒྱས་ལ་སོགས་པ་ཁྱིམ་
པའི་ཚུལ་ཅན་གྱི་རྣལ་འབྱོར་དབང་ཕྱུག་ཡང་མང་བར་བྱོན་ཏེ། དེ་རྣམས་ལ་
སོགས་པ་ནི་རྗེ་ཉིད་ཁོ་ནས་སྨིན་གྲོལ་དུ་མཛད་པའི་སློབ་མ་ ཤ་སྟག་ཡིན་ལ།
སྤྱིར་ཆོས་འབྲེལ་མང་ཉུང་ཅི་རིགས་གསན་པའི་དད་ཐོབ་ནི། ལྷུན་བདེ་རབ་
འབྱམས་པ། བྲག་ཅོག་པ། ཤར་སྨད་པ། མཁས་པའི་དབང་པོ། འབྲི་
ཁུང་མཁན་ཆེན་ཞོ་ར་བ། སྟག་ལུང་ཀ་དྲུག་པ་སོགས་འབྲི་གདན་སྟག་ལུང་
རྣམས་ཀྱི་མཁན་སློབ་ཆོས་གསུམ་རིམ་པ་དུ་མ། ཆེན་པོ་འབྲས་གླིང་པ་དང་།
རྩེ་ཉག་པ་སོགས་ཆོས་གྲྭ་ཆེན་པོ་རྩེས་དང་གི་ཆེན་པོ་གཞུང་ལས་རིམ་པ་དུ་མ།
703



ཆོས་གྲྭ་ཆེན་པོ་གསང་ཕུ་ནེའུ་ཐོག བདེ་སྐྱོང་ཟུལ་གསུམ། སེར་འབྲས་དགེ་
གསུམ་བྱམས་ཆེན་ཆོས་ལུང་ལ་སོགས་པའི་དབུས་གཙང་གི་ཆོས་སྡེ་ཆེན་པོ་་
ཐམས་ཅད་ཀྱི་བླ་མ་ཆོས་འཆད་སྔ་ཕྱི་རིམ་པ་དུ་མ། རྡོ་རིང་ཀུན་སྤངས་པ་
སོགས་དཔལ་ལྡན་ས་སྐྱ་པའི་སྐྱེས་ཆེན་དུ་མ། དཔལ་རྒྱ་དྲུང་དགེ་པ་སོགས་
མདོ་ཁམས་གསེར་མདོག་པའི་བླ་ཆེན་སྔ་ཕྱི། པ་པོམ་ཞྭ་དམར་བ། རྟ་རྣ་
དཀའ་བཅུ་བ་ལ་སོགས་པའི་སྨར་ཚད་བཀའ་བརྒྱུད་ལ་སོགས་པའི་སྐྱེས་ཆེན་
འཕྲིན་ལས་ཅན་དུ་མ། མཁས་པ་མི་ལྔ་ལ་སོགས་པ་མི་ཉག་རབ་སྒང་གི་བླ་
ཆེན་རྣམས་སོགས་མཁས་པའི་ཚོགས་བགྲང་བ་ལས་འདས་པ་དང༌། འགོས་
ལོ་ཙཱ་བ་གཞོན་ནུ་དཔལ། ལོ་ཆེན་བསོད་ནམས་རྒྱ་མཚོ། ཆག་ལོ་ཙཱ་བ་རིན་
ཆེན་ཆོས་རྒྱལ་སྐུ་མཆེད། རྗེ་ཞ་ལུ་ལོ་ཙཱ་བ་སོགས། སྐད་གཉིས་སྨྲ་བའི་
དབང་པོ་དུ་མ་དང༌། ཤ་ར་རབ་འབྱམས་པ། ཤར་ཁ་རས་ཆེན། འཁྲུལ་
ཞིག་སངས་བསམ་པ། གཙང་སྨྱོན། དབུས་སྨྱོན། འབྲུག་སྨྱོན་ཀུན་་་་་
དགའ་ལེགས་པ་སོགས་རྣལ་འབྱོར་གྱི་དབང་ཕྱུག་མང་པོ་སྟེ་རྒྱས་པར་ནི་རྗེ་
བརྒྱད་པས་བཀའ་སྩལ་བའི་བུ་ཆེན་གྱི་ཐོ་ཡིག་ཏུ་ལྟའོ། །མདོར་ན་ཡུལ་དུས་
དེའི་རྒྱ་གར། རྒྱ་ནག འཇང༌། ཁྱད་པར་བོད་ཡུལ་གྱི་སྐྱེ་བོ་ཆོག་དམན་
ཐམས་ཅད་ཀྱང་དམ་ཆོས་ཀྱི་འབྲེལ་པ་མ་ཐོགས་པ་དང་ཞལ་མཐོང་གསུང་ཐོས་
ཀྱིས་སྨིན་པར་མ་མཛད་པ་ནི་འགའ་ཡང་མ་མཆིས་སོ། །
དེ་ལ་གོའི་ཤི་སྤྲུལ་སྐུ་ནི་སྙེ་བོར་འཁྲུངས། རྗེ་ཆོས་གྲགས་རྒྱ་མཚོས་ལུང་
བསྟན་ཞིང་སྐུ་སྐྱེ་བ་གོང་མའི་དཔོན་པོ་བཀྲ་ཤིས་སོགས་ལ་ངོས་འཛིན་གསལ་
བར་མཛད་པས་སྤྱན་དྲངས་ཏེ་དྲུང་དུ་གཙུག་ཕུད་ཕུལ། མཚན་བཀྲ་ཤིས་
རྣམ་རྒྱལ་དཔལ་བཟང་པོར་གསོལ། དྲུང་གི་བཀས་གདན་ས་ཁག་ལྔ་སོགས་
མཆོག་དམན་ཐམས་ཅད་ཀྱིས་དྲུང་དང་ཁྱད་མེད་པར་བསྐུར། རྗེ་བདུན་པ་
མྱ་ངན་ལས་འདས་པའི་འོག་ཏུ་ཀར་བསྟན་གྱི་བདག་པོ་མཛད་དེ་རྒྱལ་ཚབ་སྤྲུལ་
704



པའི་སྐུར་མཚན་ནས་བརྗོད། རྗེ་ན་རིམ་བརྒྱད་པ་སེང་གེའི་ཁྲིར་སྤྱན་དྲངས།
དགེ་བསྙེན་གྱི་བསླབ་པ་དང་གསུང་ཆོས་དུ་མ་ཕུལ་ཏེ་མི་རིང་བ་ན་མྱ་ངན་ལས་
འདའ་བར་བསྟན་ཏེ་ངོ་མཚར་གྱི་ལྟས་དུ་མ་བྱུང་ངོ༌། །
ཞྭ་དམར་ཅོད་པཎ་འཛིན་པ་བཞི་པ་ནི། དཔལ་མཁའ་སྤྱོད་དབང་
པོས་ཤར་ནས་ཤར་གྱི་ཕྱོགས་སུ་སྐྱེ་བ་འཛིན་པས་འགྲོ་བའི་དོན་བྱེད་པར་ལུང་
བསྟན་པ་ལྟར་སྔ་མའི་འཁྲུངས་ས་ལས་ཤར་ཕྱོགས་མདོ་སྨད་ཀྲེ་ཤོད་ཁང་དམར་
དུ་ཡབ་སྔོད་དགོན་པ་སྐྱབས་དང་ཡུམ་དབྲ་བཟའ་བསོད་ནམས་སྒྲོལ་མའི་
ལྷུམས་སུ་ཞུགས་ཚེ་མཁའ་ལ་ཟླ་བ་གཉིས་ ཤར་བའི་ནུབ་མོ་དེ་ཆེས་གསལ་བ་
དང་ལོ་ལེགས་ཀྱི་དབུས་སུ་སྡོད་པ་སོགས་རྨིས་ཤིང༌། ཡུལ་དེའི་སྐྱེ་བོ་མང་
པོས་ཀྱང་དགེ་མཚན་མང་དུ་མཐོང་ཞིང་། མི་མ་ཡིན་དག་ཀྱང་ཀྲེ་ཁང་དམར་
དུ་ཀརྨ་པ་བྱོན་ཞེས་བསྒྲགས་པ་དང་། དེ་ནས་ཆུ་མོ་བྱ་ལོ་འབྲུག་ཟླའི་ཚེས་
གསུམ་གྱི་ཉི་ཤར་གྱི་དུས་སྐུ་བལྟམས་ཤིང་དེ་མ་ཐག་ཀརྨ་པ་ཞེས་གསུངས་ཤིང་
ཟླ་བ་བདུན་ན་རྟ་ར་གདན་ས་པའི་ངོར་ངོས་འཛིན་དུ་མ་མཛད། ཁང་དམར་
དགོན་པར་གདན་དྲངས་ཚེ་འཇའ་འོད་ཀྱི་དྲ་བ་བྲེས་པ་དང་ཚོགས་དབུས་སུ་
ཉམ་ང་བ་མེད་པར་སྐྱིལ་ཀྲུང་དུ་བཞུགས་པ་དང་ཀརྨ་པའི་གསུང་འབུམ་དང་ཨ་
ཁྲིད་ཀྱི་ཚིག་མཚམས་ཕྱེ་སྟེ་བསྟན། བདེ་དགྱེས་དང་ཀརྨ་རྣམ་ཐར་གྱི་ཞིང་
བཀོད་སོགས་འདི་དང་འདི་ཞེས་ངོས་སྤྲོད་མཛད་པ་དང༌། ཡི་དམ་དང་ཆོས་
སྐྱོང་མང་པོའི་ཞལ་གཟིགས། མངོན་མཁྱེན་མང་དུ་གསུངས། ཆར་གྱིས་
ཕོངས་པ་དང་ལོ་ཐོག་སྲིན་བུས་གནོད་པ་སོགས་ལ་བདེན་ཚིག་ཙམ་གྱིས་ཞི།།
ཚེམས་བརྗེས་པར་རིང་བསྲེལ་སྔོན་པོས་སྤྲས་པའང་བྱུང༌། དགུང་ལོ་བཅུའི་
དུས་ཤར་ཕྱོགས་སུ་ཕེབས་པར་གཞི་བདག་གིས་བསུ་བ་དང་བཅོམ་ལྡན་འདས་
ཞལ་གཟིགས།།
གསོ་ཐོག་ཏུ་རྟེན་འབྲེལ་དུ་མ་གཟིགས། ལྕགས་མོའི་སར་སྔོན་རྗེ་་་
705



མཐོང་བ་དོན་ལྡན་ལ་མ་དད་པར་བྱས་པ་ཞིག་མངོན་པར་མཁྱེན་ཏེ་བཀའ་སྩལ་
བས་བཤགས་པ་བྱས། དམར་གྱི་འབྲིང་པོ་ཆུ་བོ་ཆེར་བྲུབ་པ་ལ་གཏོར་མ་
གནང་བས་ཞི། རས་སུ་ནགས་ཚལ་མེའི་འཇིགས་པས་ཉེན་པ་ན་མགོན་པོས་
ཆུ་རྒྱུན་འབེབས་པར་གཟིགས་ཏེ་ཞི། གནོད་བྱེད་མང་པོར་ཆོས་སྐྱོང་གིས་
ཆད་པ་ཕབ། ཤ་བའི་ཁྱུས་བསུ་སྐྱེལ་བྱེད་པ་ཡུལ་ལྷ་ཡིན་པར་གྲགས། ཡབ་
ཡུལ་དུ་ཕེབས་ཁར་འབྲུག་གློག་སྐྱི་འདང་དྲག་པོ་བྱུང་ཚེ་ཞིང་སྐྱོང་བསུ་བར་བྱོན་
པ་གཟིགས། དེ་མ་ཐག་དཔོན་ཆེན་གོའི་ཁྲི་པ་དང་སྔོན་གྱི་ཞམ་རིང་པ་སོགས་
རྗེ་ཆོས་གྲགས་རྒྱ་མཚོས་བཀས་སྤྱན་འདྲེན་པར་བྱོན། གོའི་ཤི་རིན་པོ་ཆེ་དང་
མཇལ་ཏེ་ཕན་ཚུན་མཉེས་ཤིང་ཆོས་དུ་མ་གསན། གླིང་དཔོན་ཆེན་དུ་སི་་
སོགས་ཀྱིས་གུས་པས་བཏུད། ར་སླག་སྐུ་འབུམ་དུ་ཞིང་སྐྱོང་གཟིགས། ཡིད་
ལྷུང་དུ་གཞི་བདག་ལ་ཆོས་གསུངས། འདན་ཀློང་ཐང་དུ་བཀའ་བརྒྱུད་ཀྱི་བླ་
མ་ཀུན་གཟིགས། འབྲི་ཆུར་རླུང་ཆེན་བྱུང་བ་རྟེན་འབྲེལ་ མཛད་ པས་ ཞི།
ཚལ་མདོར་རླུང་ནག་གི་ནང་ནས་མི་སྡུག་པའི་གཟུགས་ཀྱིས་བར་ཆད་བྱེད་པར་
རྩོམ་པ་བསྐྱེད་རིམ་གྱིས་བཏུལ། ཟུར་མང་དགོན་དུ་རྟ་ལོ་ཟླ་བ་བཅུ་གཉིས་
པའི་ཚེས་བཅོ་ལྔར་རྗེ་ཀརྨ་པ་བདུན་པ་དང་ཐོག་མར་མཇལ་ཏེ་གཙུག་ཕུད་ཕུལ།
མཚན་ཆོས་ཀྱི་གྲགས་པ་ཡེ་ཤེས་དཔལ་བཟང་པོར་གསོལ། ： ཞྭ་དམར་གྱི་ཅོད་
པན་དང༌། ཐམ་ག་གནང་། མཁན་པོ་གོའི་ཤི་རིན་པོ་ཆེ་དང་། ལས་སློབ་
ཀུན་མཁྱེན་འཇམ་ དཔལ་ བཟང་ པོས་ མཛད་དེ་ རབ་བྱུང་དགེ་ཚུལ་ མཛད།
མཁན་སློབ་ལས་ཆོས་དུ་མ་གསན། དེ་ནས་ཀརྨ། རི་བོ་ཆེ། སོགས་སུ་
བྱོན་ནས་གཟིགས་སྣང་མང་ཞིང་ཐོག་གི་འཇིགས་པ་ཟློག སྤོ་བོར་ནད་ཡམས་
ཆེར་བྱུང་བ་ལ་བཀའ་ཤོག་གནང་བས་ཁྱེད་ཅག་འཁོར་བཅས་གནོད་པར་མི་
འགྱུར་ཟེར་ཞེས་གསུངས་པ་ཐོག་ཏུ་བབ། ཤིང་དམར། རོ་ལྡེམ་སོགས་སུ་
ཡི་དམ་ཆོས་སྐྱོང་དང་བཀའ་བརྒྱུད་བླ་མ་གཟིགས། བྲང་བྱིའི་ཡུལ་བདག་ལ་
706



བཀའ་བསྒོས་པས་ནད་ཡམས་ཆད། ཀོང་པོའི་ལྷ་མིས་བསུས་སྟེ་དགུང་ལོ་
བཅུ་གཉིས་པ་སྤྲེ་ལོ་ལ་ཀོང་པོར་བྱོན། མར་སྟེང་དུ་ཞལ་བཞི་པ་གཟིགས་པས་
ཕྱི་ནས་གཏོར་མ་གནང་། མ་ར་སྟེང༌། སྟག་རྩེ། དགའ་ལྡན་མ་མོ་རྣམས་
སུ་ སོ་སོར་ཡི་དམ་ཆོས་སྐྱོང་གཟིགས་སྣང་མང་ཞིང་སྔོན་གནས་དྲན་ཚུལ་་་་་
གསུངས། དགའ་ལྡན་མ་མོར་སྐུ་མཚམས་ཟླ་དྲུག་མཛད་ པ་ན་དཀོན་་་་་་་
བརྩེགས་གསུངས་ཤིང་ཆུང་དུས་ལྗགས་ཀློག་མཛད་པའང་རྒྱང་རིང་དུ་ཐོས་པ་
དང་དེ་སྲིད་དུ་ལྷའི་རྔ་སྒྲ་དང་མེ་ཏོག་གི་ཆར་ཡང་བྱུང་ཞིང་རྨིས་ཉམས་སུ་
སངས་རྒྱས་ཀྱི་ཞིང་མཐའ་ཀླས་པ་གཟིགས། མི་ལས་ལུང་བསྟན་ཏེ་རྗེ་རང་
བྱུང་བ་བཞུགས་པའི་རི་ཁྲོད་རྫ་རང་བྱོན་ཏེ་དབེན་པ་མཛད། གྱམ་སྟེང་དུ་རྡོ་
རྗེ་རྣལ་འབྱོར་མ་དང་དེ་མོ་ཐང་དུ་སྤྱན་རས་གཟིགས་གསང་སྔགས་སྒྲོགས་པ་
གཟིགས། དམ་ཅན་གྱིས་བསྟོད་པ་འབུལ་བ་གསན་ཞིང་ཀོང་བཙུན་དེ་མོས་
འདུད་ཅིང་ལེགས་ཉེས་ལུང་དུ་བསྟན། དེ་མོ་ཐང་གི་བཞུགས་ཁྲིའི་རྩ་བར་
སྔོན་མ་མཐོང་བའི་མེ་ཏོག་གི་སྡོང་པོ་ཡལ་འདབ་འཇའི་མདོག་ཅན་སྐྱེས་པས་ངོ་
མཚར་དུ་གྱུར། ཐིམ་ཡུལ་དུ་སློབ་དཔོན་པདྨ་གཟིགས། སྟག་རྩེར་དཔལ་
མགོན་པོ་ལ་ཕྱོགས་བཅུའི་མགོན་པོས་བསྐོར་བ་དང་ཞིང་སྐྱོང་ཡང་ཡང་་་་་
གཟིགས། ཕྱི་རོལ་ཏུ་རླུང་འཚུབ་པ་འདར་བ་ཙམ་སྣང་། རྒྱ་གར་དུ་འབྱོན་
དགོངས་ཀྱང་ཐོག་ཏུ་མ་ཁེལ། །
ཙཱ་རིར་བྱོན་པ་ན། བ་ཡོར་ལྷ་མོ་རང་བྱུང་རྒྱལ་མོ་གཟིགས། གནས་
ནང་དུ་བྱོན་པ་ན་རྡོ་རྗེའི་དཀྱིལ་འཁོར་ཉིད་དུ་གཟིགས། བྱིན་ལེགས་སུ་་
དབེན་པ་མཛད་པ་ན་མཁའ་འགྲོ་མ་བརྒྱད་ཀྱི་ གླུ་གསན། རྡོ་རྗེའི་ལུས་ཀྱི་
གནས་ཚུལ་ཇི་ལྟ་བར་གཟིགས་ཏེ་མགུར་མཛད། གཟིགས་སྣང་ནུབ་པ་གསོ་
བ་དང་གསར་དུ་ཕྱེ་བ་དུ་མ་མཛད། འཁོར་ལོ་སྡོམ་པའི་དཀྱིལ་འཁོར་ཞལ་
གཟིགས་པ་ན་གཞན་དག་གིས་ཀྱང་འཇའ་འོད་ཙམ་དུ་སྣང་། མཚོ་དཀར་དུ་
707



མཚོ་དབུས་ན་ཤེལ་གྱི་མཆོད་རྟེན་བཞུགས་པར་བཤད་བཞིན་གཟིགས། རིན་
ཕུག་ཏུ་མཁའ་འགྲོ་མ་སེང་གདོང་ཅན་གསུམ་གྱིས་དྲི་བའི་ལན་མཛད། རི་བོ་
ཨ་མར་ནུ་ཏིའི་ཕྱོགས་བཞི་ནས་ཆུ་དཀར་བཞི་འབབ་པའི་འགྲམ་དུ་བྱོན་པ་ན་
འོ་མ་འབའ་ཞིག་པར་བབ་པས་ ཐམས་ཅད་ངོ་མཚར་དུ་གྱུར། བཀྲ་ཤིས་་
ལྗོངས་སུ་མཁའ་འགྲོ་དང་ཆོས་བགྲོས། གཏིང་ཟབ་ཕུག་པར་ཚེ་ཆུ་ཟད་མེད་
དུ་འཕེལ། ནུབ་ཕྱོགས་དབང་ཕྱུག་གི་རི་བོ་འཁོར་ལོ་སྡོམ་པར་གཟིགས་ཤིང་
འཇིགས་བྱེད་ཀྱི་སྐུ་གཟུགས་གསལ་བར་བསྟན། སྔོན་ཕྱོགས་དེ་སྲིན་པོའི་
གྲོང་དུ་ཡོད་པའི་དུས་སྲིན་རྒྱལ་གདོང་བརྒྱད་པར་སྐྱེས་ཏེ་དེ་རྣམས་ལ་ཆོས་
བསྟན་པའི་སྔོན་སྐབས་དྲན་ཞིང་གསུངས། གསར་མ་གནས་སྔར་ཞལ་་་་་་
གཟིགས་གསར་དུ་བརྒྱ་ལྷག་གསལ་བར་མཛད། པཎ་ཞྭ་ཡུག་དང་བྱིན་་་་་
ལེགས་སུ་གཟིམ་སྐྱིལ་ཆུང་ངུར་ཡང་སྐྱེ་བོ་དཔག་མེད་ཤོང་བའི་ངོ་མཚར་བསྟན།
ལམ་དུ་བྲག་ལ་ཞབས་རྗེས་བཞག ལྡིང་ཚོ་བརྒྱད་པར་ཆེས་བསྣུན་པ་ན་རྟོགས་
ལྡན་པ་ཞིག་ལ་སངས་རྒྱས་ཀྱི་ཞིང་མང་པོ་བགྲོད་པར་འདོད་དོ་ཞེས་གསུངས་
ཤིང་དེས་བཞུགས་པར་གསོལ་བ་བཏབ་པའི་ཐུགས་ཉམས་ཤར་བ་དང་དུས་
མཉམ་པར་མཁས་གྲུབ་གཙང་ཆེན་པའི་གཟིགས་སྣང་ལ་སྤྲུལ་སྐུ་རིན་པོ་ཆེ་འདི་
ཉིད་ཕེབས་ཏེ་སྙིགས་མའི་སེམས་ཅན་འདུལ་བར་དཀའ་བས་ཁོ་བོ་ཞིང་ཁམས་
གཞན་དུ་འགྲོ་ཁྱེད་རང་ཡང་འདོང་གསུངས་པ་ན་ཅིས་ཀྱང་བཞུགས་པར་་་་
གསོལ་བ་བཏབ་པས་ཞལ་གྱིས་བཞེས་སོ་གསུངས་ཤིང་ལྟས་འདི་ལྟར་ནས་་་
བཞུགས་པར་ཞུ་ཡིག་ཡང་ཕུལ། ལྷུན་གྲུབ་སྟེང་རི་ཁྲོད་དུ་བཞུགས་དུས་་་
སྔགས་བདག་གིས་གུས་པར་བཏུད་ཅིང་བསྔགས་པ་བརྗོད་པར་གཞན་དག་
གིས་ཀྱང་མཐོང༌། དབྱངས་ཅན་མས་མནལ་ལམ་དུ་ཨ་རུ་ར་དང་པུ་ཏི་གཏད་
ཅིང་ལུང་བསྟན་པ་གཟིགས་ཏེ་སྙན་དངགས་ཀྱི་མཁྱེན་པ་རང་བྱུང་དུ་བྱུང་།
འཇའ་ཚོན་གླིང་དུ་དགྱེས་རྡོར་ཤིན་ཏུ་གསལ་བ་ཡུམ་གྱིས་མ་བསྒྲིབས་པར་་
708



གཟིགས་ནས་དེའི་སྒོ་ཕྱེ། དགའ་ལྡན་མ་མོར་ཁྲི་མཐོན་པོའི་སྟེང་དུ་བཞུགས་
ནས་སྐྱེ་བོ་དཔག་མེད་ལ་འཇམ་དབྱངས་ཀྱི་བསྟོད་པ་གང་བློ་མའི་གླེགས་བུ་ཕྱག་
ཏུ་བཟུང་ནས་དོན་བཤད་དེ་ཞལ་དུ་མིད་པར་དགོངས་སྣང་ལས་སད་ཚེ་བསྟོད་
པ་དེ་ཐུགས་ལ་སྣང་ཞིང་ཏིང་ངེ་འཛིན་དུ་མ་འཁྲུངས། དེ་ཕྱིན་གསུང་རབ་
ཀུན་ལན་རེ་གཟིགས་པས་མཁྱེན། སླར་སློབ་དཔོན་རིན་པོ་ཆེ་འཇམ་དཔལ་
བཟང་པོ་ལས་བཀའ་བརྒྱུད་རིན་པོ་ཆེ་རྣམས་ཀྱི་བཀའ་འབུམ་དང་ཨོ་རྒྱན་་
བསྙེན་སྒྲུབ། ནཱ་རོ་ཆོས་དྲུག་སོགས་བཀའ་བརྒྱུད་རིན་པོ་ཆེའི་ཟབ་ཁྲིད་ཁྱད་
པར་ཅན་རྣམས་དང་ནག་རྒྱལ་ཕག་གསུམ་གྱི་སྐོར། རྡོ་རྗེ་ཕྲེང་བ། བདེ་
མཆོག་ ལུ་ ནག་ དྲིལ་ གསུམ། མཁའ་ འགྲོ་ རྒྱ་ མཚོ། དུས་ ཀྱི་ འཁོར་ ལོ།
གཉིས་མེད་རྣམ་རྒྱལ་སོགས་གསར་རྙིང་གི་དཀྱིལ་འཁོར་བརྒྱ་ ཕྲག་མང་པོའི་
དབང་བསྐུར་རྒྱུད་འགྲེལ་དང༌། བསྐྱེད་རྫོགས་མན་ངག་སྙན་བརྒྱུད་མཐའ་
དག་གསན་ཞིང་ཐུགས་དམ་གྱི་སྒོ་དུ་མ་ཤར། དཀྱིལ་འཁོར་སོ་ སོའི་ ཐིག་་
རྣམས་གསན་ཚེ་སློབ་དཔོན་ཨ་བྷ་ཡཱ་ཀ་ར་པཎྜི་ཏ་དཀར་གསལ་ངུར་སྨྲིག་ཅན་
དུ་བྱོན་ནས་མངོན་སུམ་ལྟར་ཁྲིད་པའི་མནལ་སད་པ་ན་ཇི་ལྟ་བར་མཁྱེན།
ཀུན་མཁྱེན་ཆེན་པོའང་དེ་ལ་ཐུགས་མི་ཕྱེད་པའི་དད་པ་འཁྲུངས། །
དེའི་ཚེ་དངོས་ཉམས་མནལ་ལམ་དུ་རྒྱུད་སྡེའི་ལྷ་དེ་དག་ཐམས་ཅད་ཀྱིས་
བྱིན་གྱིས་རློབ་པའི་སྣང་བ་དུ་མ་གཟིགས། སྔོན་གནས་མང་དུ་དྲན་པས་་
གཞན་ལ་ཡིད་ཆེས་བསྐྱེད་ཅིང་ཁྱད་པར་དུ་རྟོགས་ལྡན་ཆོས་བཟང་ལ་དེ་བཞིན་
གཤེགས་པ་དཀོན་མཆོག་ཡན་ལག་ཏུ་གྱུར་པའི་རྣམ་ཐར་གསུངས། དེའི་ཚེ་
ཀུན་མཁྱེན་ཆེན་པོས་ཡོན་ཏན་ཁྱད་པར་བ་དག་གསོངས་ཤིག་པར་བཀའ་་་
གནང་བས་དེ་ཕྱིན་ཆེར་མ་གསུངས་སོ། །ལོ་རས་ཀྱི་སྐུའི་སྐྱེ་བ་གཙང་ཆེན་
ཆོས་ཀྱི་དབང་ཕྱུག་གིས་ཀྱང་མཁས་བཙུན་བཟང་གསུམ་གྱི་ཡོན་ཏན་ལ་ཐུགས་
དད་ཆེར་སྐྱེས་ཏེ་དབུ་རི་བའི་དགོན་གནས་ཐམས་ཅད་ཕུལ། བཀའ་བརྒྱུད་
709



འདིའི་བསྟན་པ་སྒྲུབ་ཚུགས་ ཤ་སྟག་གིས་འཛིན་དགོས་པ་ཡིན་པས་རྗེ་ཉིད་་
འབྲས་བུ་མཐར་ཕྱིན་རུང་། སྒྲུབ་བརྒྱུད་ཀྱི་མིག་ལྟོས་ཀྱི་སླད་རེ་ཞིག་སྒྲུབ་པ་
གནང་བར་ཡང་ཞུས་བཞིན། སྒམ་པོར་སྐུ་མཚམས་ལ་ཐེགས། བྱ་རྒོད་མང་
པོས་བསུ་བ་ལྟར་དང་། དགེ་འདུན་རྣམས་ཀྱིས་བསུས་ཤིང་ སྤང་ཐང་དུ་་
བཀའ་བརྒྱུད་ཀྱི་བླ་མ་རྣམས་ཀྱིས་བྱིན་གྱིས་རློབ་པར་གཟིགས། རྗེ་སྒམ་པོའི་
ཆོས་ཁྲིར་བཞུགས་ཏེ་དྭགས་པོའི་ཆོས་བཞི་གསུངས་པ་ན་མེ་ཏོག་གི་ཆར་བབ།
དེ་དག་ཏུ་ཟླ་བ་དགུར་སྒྲུབ་པ་མཛད་པ་ན་དག་སྣང་དང་ངོ་མཚར་མང་ཞིང་ཚེ་
སྒྲུབ་མཛད། ཚེའི་བུམ་པ་དྲུག་ཅུ་རྩ་གཉིས་པའི་ལྟས་གཟིགས། ཐུགས་དམ་
ཆེར་འཕེལ་ཞིང་རྟེན་འབྲེལ་མང་དུ་གཟིགས། ཕུག་མོ་ཆེར་ཏྲག་ཤད་ཡང་
ཡང་གཟིགས། དགེ་བཤེས་ཆོས་གྲགས་ཀྱི་བདུན་ཚིགས་བྱང་བཞུས་མཛད་པ་
ན་ལྷར་སྐྱེས་པར་གཟིགས། ཀོང་པོར་ཕེབས་བཞེད་ཚེ། དྭགས་ལྷ་སྒམ་པོས་
བཞུགས་པར་གསོལ་བ་ཡང་བཏབ་ཅིང་། མངོན་སུམ་དུའང་ཆར་ཆེན་པོས་
ཕེབས་ལམ་བསྐྱིལ། ཟུར་མཁར་དུ་རྗེ་དྭགས་པོའི་འཕེལ་གདུང་མཇལ་ཚེ་དེ་
མ་ ཐག་ ཏུ་འཕེལ། རིམ་པས་དགའ་ལྡན་ མ་མོ་གསའ་ཕུ་སོགས་ སུ་ ཕེབས།
རྗེ་མར་པ་ཞལ་གཟིགས་ནས་བསྟོད་པ་ཡང་མཛད། དེའི་ཚེ་ཕྱོགས་ཀུན་སྙན་
པའི་འོད་དཀར་པོས་ཁྱབ་པས་དབུས་གཙང་ནས་འགོས་ལོ་གཞོན་ནུ་དཔལ་
དང་། མཁས་པ་ནམ་མཁའ་བློ་གྲོས་པ་སོགས་དགེ་བའི་བཤེས་གཉེན་ཆེན་པོ་
དུ་ མ་ ཆེད་ དུ་ མཇལ་ དུ་ བྱོན་ ཞིང༌ གུས་ པས་ མཆོད་ ཅིང་ ཆོས་ དུ་ མ་ གསན།
དབུས་ཕྱོགས་སུ་ཕེབས་པར་གསོལ་བ་ཡང་བཏབ། ཞིང་སྐྱོང་གིས་གནང་བ་
ཕུལ་ཏེ་སྒྲུབ་ ཐབས་རྒྱས་པའང་མཛད། དགའ་ལྡན་མ་མོ། ཀརྨ་ཕོག་རྩ།
སྟག་རྩེ་སོགས་སུ་ཡི་དམ་ཆོས་སྐྱོང་གི་ཞལ་གཟིགས་མང་ཞིང་བསྟོད་པ་མཛད།
དེ་ནས་སྟེ་བོ་རྗོད། སྤོ་བོ་རྣམས་བརྒྱུད་མདོ་ཁམས་ཀྱི་ལྷོ་རོང་ནས་ལྷོ་ལུང་
ཆེན་བཅོ་བརྒྱད། འདན་མ། གླིང་བེ་རི་ལ་སོགས་ཆུ་བོ་ཆེན་པོ་བཞིའི་རྒྱུད་
710



ཀྱི་སྐྱེ་བོ་སོ་སོས་སྤྱན་དྲངས་ཤིང་སོ་སོར་ངོ་མཚར་གྱི་གཟིགས་སྣང་དང་ཐན་པ་
སེལ་བ་འཇའ་དང་མེ་ཏོག་ལ་སོགས་པའི་ལྟས་དང་མི་མ་ཡིན་སོ་སོས་བཀུར་སྟི་
བྱེད་པ་སོགས་ནི་བགྲང་གིས་མི་ལངས།
དགུང་ལོ་ཉེར་གཉིས་པ་རྟ་ལོར་དར་དང་རྡོ་སོགས་བརྒྱུད་ཀྲེ་རོང་ལྕགས་
གསུམ་སོགས་ ཤར་ཁའི་ཡུལ་དུ་བྱོན། རྗེ་ཆོས་གྲགས་རྒྱ་མཚོ་ཕྱོགས་དེར་་་་
ཕེབས་པའི་དྲུང་དུ་བྱོན། རྗེའི་དྲུང་དུ་བསྟན་པ་རྒྱ་མཚོ་མཐའ་ཡས་དང་།
བླ་མ་རྣམ་གཉིས་ལས་གསུང་ཆོས་མང་དུ་གསན་ཞིང་དཔོན་སློབ་ལྷན་ཅིག་པར་
རེ་ཞིག་བཞུགས། སླར་གླིང་ཚང་། རི་ཆེ་སོགས་ནས་དགུང་ལོ་ཉེར་བཞི་པ་
སྤྲེལ་ལོ་དགའ་ལྡན་མ་མོ་ནས་བརྒྱུད། གདན་ས་མཐིལ་དང་ཚོང་འདུས་བྲག་
ཁ་ལ་སོགས་པར་ཕེབས། རྗེ་ཡིད་བཟང་རྩེ་པ་དང་རྗེ་ནམ་ པ་ གཉིས་ལྷ་་་
གཟིགས་རླངས་ཀྱི་ཏི་ཤྲིར་གྱུར་པས་གཙོ་བོར་ཞབས་ཏོག་གིས་གུས་མཆོད་་་
མཛད་ཅིང་ཕར་ཡང་བཀུར་སྟི་ཆེར་མཛད། དཔྱིད་འབྲིང་གི་ཚེས་བཞིའི་སྔ་
དྲོ་ཡིད་བཟང་རྩེ་པས་མཁན་པོ་དང་དགེ་འདུན་སྒང་གི་ཚོགས་པའི་ཆོས་རྗེ་རབ་
འབྱོར་སེང་གེས་ལས་སློབ་མཛད། ཆོས་རྗེ་ནམ་པས་གསང་སྟོན་མཛད་དེ་
དགེ་འདུན་མཚན་ཉིད་དང་ལྡན་པ་གྲངས་ཚང་གི་དབུས་སུ་བསྙེན་པར་རྫོགས།
མཁན་ པོ་ ལས་ དུས་ ཀྱི་ འཁོར་ ལོ། སྒྱུ། གསང་། བདེ། དགྱེས།
མཁའ། གདན། གཤེད་སྐོར་སོགས་ཀྱི་སྐོར་མཐའ་དག་དང་དོན་དམ་ངེས་
འབྱེད་དབུ་མ་ཆེན་པོའི་ལྟ་ཁྲིད་འཕགས་པ་བྱམས་པའི་ཆོས་སྡེ་ལྔ་སོགས་སྔ་ཕྱིར་
གསན་པ་མཐའ་ཡས། སློབ་དཔོན་གཉིས་ལས་ཀྱང་ཆོས་མང་དུ་གསན་ཞིང་
ལས་གྲལ་ལ་བཞུགས་པའི་སློབ་དཔོན་གཞོན་དབང་ལ་ཡང་ཆོས་མང་དུ་གསན་
ཏེ་ཕྱིས་ཡིད་བཟང་རྩེ་པ་ཕྱི་མར་གྲགས། ལོ་ཆེན་བསོད་ནམས་རྒྱ་མཚོ་ལས་ནི་
མར་ལུགས་དང་པཎ་ཆེན་ལུགས་སོགས་དང་གསར་རྙིང་གི་ཟབ་ཆོས་ཅིར་ཡང་
གསན་པ་མཐའ་ཡས། རྗེ་ལོ་ཆེན་གྱི་བཀའ་དང་། ཡར་རྒྱབ་ནས་དཔོན་ས་
711



སྲས་མཆེད་བཅས་ནས་དད་གུས་ཆེན་པོ་གཏན་གྱི་སྦྱིན་བདག་ཏུ་གྱུར་ནས་ཕྱིས་
གནས་ནང་གི་བྱམས་པའི་སྐུ་དང་། དགའ་ལྡན་མ་མོའི་རྟེན་གཙོ་ཐུབ་ཆེན་
སོགས་ཀྱང་དེ་ཉིད་དུ་བཞེངས་པ་མཛད། བྱམས་གླིང་སྨོན་ལམ་གྱི་ གྲལ་་་
དབུར་ཡང་ལན་མང་དུ་ཕེབས། ལྷ་ས་དང་མཚུར་ཕུར་ཕེབས་ཇོ་བོ་ཆེན་པོ་
མཆེད་དང་འཛམ་གླིང་རྒྱན་གཅིག་སོགས་རྟེན་མཆོག་རྣམས་ལ་མཆོད་སྤྲིན་
དཔག་ཏུ་མེད་པས་མཆོད་དེ་དབུས་གཙང་གི་ཆོས་སྡེ་མཐའ་དག་ལ་ཟང་ཟིང་གི་
ཚོགས་འབུལ་རྒྱ་ཆེར་བསྐྲུན། ལྷ་གྲགས་པ་མཐའ་ཡས་ཀྱིས་སྤྱན་དྲངས་ཏེ་
གཡམ་བཟང་ལ་སོགས་པར་འགྲོ་དོན་མཛད། །
ས་བྱི་ཟླ་བ་གསུམ་པར་གཞིས་ཀ་གྲི་གུ་ནས་བརྒྱུད་ལྷ་སར་མཆོད་པ་མཛད་
ཅིང་ གནས་ནང་ དུ་ སློབ་ དཔོན་ བླ་ མ་ རྒྱལ་ མཚན་ལས་ ཆོས་ མང་ དུ་ གསན།
མཚུར་གནམ་སོགས་ནས། གནམ་མཚོ་ཕྱུག་མོའི་བཀྲ་ཤིས་དོ་བོ་ཆེའི་བར་དུ་
བྱོན་ཏེ་བན་སྒར་དབོན་པོ་སོགས་ཆོས་ཀྱིས་ཚིམ་པར་མཛད། ར་སྒྲེང་དུ་་
མཆོད་སྦྱིན་མཛད། སྟག་ལུང་དུ་སྤྱན་དྲངས་ཏེ་ཆོས་དང་ཟང་ཟིང་གིས་ཚིམ་
པར་མཛད། འཕན་ཡུལ་སོགས་ནས་བརྒྱུད་མངོན་དགའ་ཆོས་རྫོང་དུ་རྗེ་
ཡིད་བཟང་རྩེ་པ་ལ་ཆོས་མང་དུ་གསན། མཁའ་འགྲོ་རྒྱ་མཚོའི་འགྲེལ་པ་
སོགས་ཕར་ཡང་ཟབ་ཆོས་མང་དུ་གནང༌། ཚོང་འདུས་སུ་སྤྱན་སྔ་རིན་པོ་ཆེར་
ཆོས་ མང་ དུ་ གནང་ ཞིང་ བསམ་ ཡས་ སྲིན་ པོ་ རི་ རྣམས་ སུ་ མཆོད་ པ་ མཛད།
དོལ་ལྷུན་རྩེར་རྗེ་ལོ་ཆེན་ལ་རྔོག་ཆོས་རྣམས་གསན་ཚེ་མཁའ་ལས་ལྷའི་རྔ་བོ་ཆེ་
གྲགས་པ་དང་མཚོ་ཆེན་པོ་ ཞིག་ ལྷག་མེད་དུ་གསོལ་བའི་དགོངས་ལྟས་ ཤར།
རྗེ་ལོ་ཆེན་གྱིས་ཀྱང་ཕག་མོ་ཞལ་བཞི་མ་ལ་སོགས་མང་དུ་གསན། རྗེ་མར་
པའི་སྒྲུབ་གནས་གཟིགས་པར་བཞེད་པས་ལྷོ་བྲག་ཕྱོགས་སུ་ཕྱགས་བཏེག །
ས་མོ་ཕག་ལོ་ཤར་བ་ན་སྲས་མཁར་གྲོ་བོ་ལུང་དུ་ཕེབས་ཏེ་མཆོད་བསྟོད་
མཛད། མཁར་ཆུའི་བར་གྱི་ཡུལ་གྲུ་རྣམས་སུ་བྱོན་ཏེ་ཐམས་ཅད་རྩེ་གཅིག་
712



གུས་པས་བསྟི་སྟངས་དང་མཆོད་སྤྲིན་རྒྱ་མཚོས་བསྙེན་བཀུར་ཞིང་ཆོས་དང་
ཟང་ཟིང་གི་འགྲོ་དོན་རླབས་ཆེར་མཛད། ལྷ་ལུང་དུ་སྒྲུབ་སྡེ་མཛད་པར་་
བརྩམས་པ་ན་དེ་ཡི་ཡུལ་གྱི་ལྷས་ས་གཞི་ཕུལ་བ་གཟིགས་པས་བཀྲ་ཤིས་དགེ་
འཕེལ་གྱི་སྒྲུབ་གནས་མཛད། དེར་ལོ་གཅིག་ཏུ་སྐུ་མཚམས་མཛད་ཚེ་རང་གི་
ཕྱག་གཡས་པ་ལྷུང་བའི་མནལ་ལྟས་བྱུང་ཚེ་མཚུར་ཕུར་གཙུག་ལག་ཁང་ཅུང་
ཟད་ཞིག་པ་དང་ལྷ་ཆེན་གྱི་ཕྱག་ལ་ཆུད་ཟོས་བྱུང་བ་གསན་ཏེ་གསོ་བའི་ཡོ་བྱད་
རྒྱ་ཆེར་གནང་། གྲོ་བོ་ལུང་ཟངས་ཕུག་ཏུ་སྒྲུབ་པ་བ་སུམ་ཅུའི་འདུ་ཐེབས་
སྦྱར།།
ལྕགས་བྱི་ཟླ་བ་གསུམ་པ་ནས་མོན་བུམ་ཐང་ནས་བ་རུ་ཎ་ཆོས་འཁོར་གྱི་
བར་དུ་བྱོན་ཏེ་ཟླ་གཅིག་གི་ཁོངས་སུ་བཙུན་སར་སུམ་བརྒྱ་ལྷག་པ་བྱུང་བ་་
རྣམས་བཙུན་གོས་ཀྱི་སྦྱིན་པ་དང་བཅས་རབ་བྱུང་གི་རྟགས་སུ་བསྒྲུབས་ཏེ་ཧོར་
ཟླ་དྲུག་པའི་བཅོ་ལྔ་ནས་ལྷུན་གྲུབ་ཆོས་སྡེའི་གཙུག་ལག་ཁང་མཛད། སླར་
བཀྲ་ཤིས་དགེ་འཕེལ་དུ་ཕེབས་ཏེ་སྒྲུབ་པ་པོ་བཞི་བཅུའི་སྒྲུབ་རྒྱགས་སྦྱར་ཞིང་
བཅའ་བ་ལེགས་པར་མཛད། སླར་ཡང་རྒྱབ་འོན་སོགས་སུ་ཕེབས་ཏེ་བླ་མ་
རྣམས་དང་ཆོས་ཕར་གསན་ཚུར་གསན་གྱི་བགྲོ་བས་དུས་འདའ་བར་མཛད་
ཅིང་རྗེ་འགོས་ལ་ཕུར་པའི་དབང་གསན་ཚེ་མནལ་ལམ་དུ་སློབ་དཔོན་པདྨ་
གཟིགས། སྤྱན་སྔ་རིན་པོ་ཆེ་དང་སྡེ་སྣོད་འཛིན་པ་དུ་མར་སོ་སོའི་འདོད་ཆོས་
མང་དུ་གནང་། དེའི་ཚེ་སྤྲིན་ནག་གི་ནང་ནས་མི་ནག་ཕུར་ཐོགས་ཐོན་ཏེ་
ཐུགས་ཀར་བསྣུན་པའི་མནལ་ལྟས་ གཟིགས་ པ་ན་རོ་སྙོམ་ གནད་དུ་བསྣུན།
བད་མཁྲིས་ཀྱིས་བསྐྲུན་བྱུང་ཡང་དེ་མ་ཐག་ཞི། ཡབ་ཡུམ་གྱི་དོན་དུ་མི་་་
འཁྲུགས་པ་དང་ཚེ་དཔག་སྐུ་ཡར་སྟོད་དུ་བཞེངས་པར་བར་ཆད་སྲུང་བའི་ཕྱག་
ནས་མཛད་པས་ལུགས་བླུགས་པ་ན་ནས་འབྲུ་མ་ཚིག་པར་ལུགས་གསེབ་ན་་
གནས་པ་བྱུང་། སྤྱན་སྔ་རིན་པོ་ཆེས་སྣེ་གདོང་དུ་སྤྱན་དྲངས་ཏེ་དེར་ཐུགས་
713



འདུན་ཅི་ལྟ་བ་བཞིན་དུ་ཆོས་ཀྱིས་ཚིམ་པར་མཛད། རིན་སྤུངས་ནང་སོ་་་
སོགས་ལ་འདོད་ཆོས་གནང་། ཧོར་ཟླ་དགུ་པའི་ཚེས་གཅིག་ལ་ཁྲི་སྟོན་གྱི་ཤིས་
བརྗོད་མཛད། ཡར་སྟོད་དུ་རྟེན་ཆེན་གྲུབ་པའི་རབ་གནས་མཛད། བྱ་པས་
སྤྱན་ དྲངས་ པའི་ ངོར་ཆོས་ རྒྱལ་ ལྷུན་ པོར་ ཕེབས་ ཏེ་ ཆེས་ གུས་ པས་ མཆོད།
གསེར་ཕྱེ་འབུམ་པ་དང་། ཁྱད་པར་གྲུབ་ཆེན་ཀརྨ་པའི་ལུང་བསྟན་ལྷ་ཁང་ལ་
མཆོད་པ་ཆེར་མཛད། ཟངས་པོ་ཆེ་སོགས་པར་གྱོན། སྡེ་དྲུག་གིས་མཆོད། །
བྱར་ཆོས་སྡེར་བླ་མ་འཕགས་ཆེན་སོགས་ལ་གསུང་ཆོས་མང་དུ་གནང་། ཙཱ་
རིར་ཕེབས་ཏེ་ཡུལ་སྟོད་དུ་ཆོས་དང་ཟང་ཟིང་གི་སྦྱིན་པ་ཆེར་མཛད། ཡུལ་
སྨད་བསིལ་ཚལ་དུ་ཕག་མོའི་དབང་སྐྱེད་རྫོགས་སོགས་ཀྱིས་འདུས་པ་རྣམས་
ཚིམ་པར་མཛད། དེ་དག་གི་ཚེ་སྐུ་རྒྱུན་དུ་ཅུང་ཟད་བསྐྲུན་པར་སྨན་དཔྱད་
ཀྱིས་མ་ ཕན་ཡང་། ས་ཕྱོགས་དེ་སྐྱེས་བུ་མཚོན་ཐོགས་པས་གང་ཞིང་གད་
རྒྱངས་དྲག་ཏུ་སྒྲོགས་པའི་མཚོན་ཆས་བསྙུང་བའི་གནས་རྣམས་དུམ་བུར་་་་
གཏུབས་པའི་དགོངས་ཉམས་ཤར་མ་ཐག་སྐུ་འཕར་གཡོ་དྲག་ཏུ་བྱུང་བས་་་
དྭངས། སླར་ཆོས་རྒྱལ་ལྷུན་པོར་ཕེབས་པ་ན་རྗེ་ཡིད་བཟང་རྩེ་པ་དགུང་ལོ་གོ་
གསུམ་དུ་ཕེབས་པ་སྐུ་ན་བགྲེས་ཐལ་རུང་ཐུགས་རྩོམ་སོགས་མི་འཆག་པ་དང་སྐུ་
ཟོར་ཡང་ཞིང་བདེ་བ་ཡོད་ཀྱང་གྲིབ་ཀྱི་རྣམ་པས་ཅུང་ཟད་བསྙེན་པར་གསན་ཏེ་
སྐུ་རིམ་དུ་མ་མཛད་ཀྱང་ཞི་དབྱིངས་སུ་གཤེགས་པའི་མཚན་མ་མཁྱེན་ཏེ་དེ་ལྟའི་
ཞུ་ཡིག་ཕུལ་ཏེ་མི་རིང་བར་ཞི་བར་གཟིམས། རྫ་དམར་བས་སྤྱན་དྲངས་་
དགོན་མ་ལག་ཕུལ་ཏེ་ཡོམ་ལ་སོགས་པ་དང་ཆབས་ཅིག་པར་བདག་རྒྱུན་མཛད།
རྟེའུ་རར་སྤྱན་དྲངས། རྗེ་ཉིད་ཀྱི་གུས་ལྡན་གྱི་སློབ་མ་ཆག་ལོ་རིན་ཆེན་ཆོས་
རྒྱལ་གྱིས་རྟེན་ངོ་མཚར་ཅན་དུ་མ་ཕུལ། ཧོར་ཟླ་བཅུ་གཉིས་པའི་ཚེས་དྲུག་ལ་
ཆོས་འཁོར་ལྷུན་པོའི་མཆོད་རྟེན་གྱི་རབ་གནས་མཛད། རྗེ་འགོས་་་་་་
དགོངས་རྫོགས་གསོལ་འདེབས་དུ་མ་མཛད་པ་ན་དག་སྣང་མང་དུ་གཟིགས།
714



སླར་གོ་ར་ཆོས་རྫོངས་སུ་ཕེབས་པ་ན་རྗེ་ལོ་ཆེན་གྱིས་བརྟན་བཞུགས་ཕུལ་མི་
གནང་བ་སླེབས། རྩེ་དང་དུ་བླ་ཡེལ་ཆེན་མོར་རྗེ་འགོས་ཀྱི་གཤེགས་རྫོངས་སུ་
བཞི་སྟོང་གི་དགེ་འདུན་གྱི་ཚོགས་ལ་འགྱེད་ཆེན་མཛད་ཅིང་ཆོས་ཀྱིས་ཀྱང་ཚིམ་
པར་མཛད། ཡང་དགོན་དུ་སྐུ་གདུང་ལ་མཆོད་པ་མཛད་ཅིང་རིན་པོ་ཆེའི་ཟ་
མ་ཏོག་བཞུགས་སུ་གསོལ། །
ཆུ་སྟག་ཧོར་ཟླ་དང་པོའི་ཚེས་གསུམ་ལ་འཕྱོང་རྒྱས་སྟག་རྩེར་སྤྱན་དྲངས་
ཏེ་རི་བོ་བདེ་ཆེན་ལ་ཕྱག་ནས་མཛད་ཅིང་ཞབས་ཏོག་རྒྱ་ཆེར་མཛད། མི་ཕྱེད་
པར་དད་དེ་སྦྱིན་བདག་གི་རྩ་བར་གྱུར། སླར་ཡར་རྒྱབ་ཏུ་རྗེ་ལོ་ཆེན་དང་
ཆོས་བགྲོས་ནས་རྗེ་ཐམས་ཅད་མཁྱེན་པ་ ཀརྨ་པ་མདོ་ཁམས་ནས་དབུས་སུ་་
ཕེབས་པ་ལ་མཇལ་དུ་ཐེགས་པ་ན་ཡར་རྒྱབ་ནས་འབུལ་ཞབས་རྒྱ་ཆེར་སྤྲོས་
བཞིན་ཕེབས། སློབ་དཔོན་ཆེན་པོ་གུའི་གུང་པས་ཕྱག་འཚལ་སྒང་ནས་བསུ་
བ་མཛད། ཟླ་དང་པོའི་ཉེར་དྲུག་གི་ཉིན་མཚུར་ཕུའི་བཀྲ་ཤིས་སར་མར་་
དཔོན་སློབ་མཇལ། ཧོར་ཟླ་གཉིས་པའི་ཚེས་གཅིག་ལ་གཞི་ལེན་གྱི་དགའ་
སྟོན་འབུལ་ཞབས་ཆེར་མཛད། རྗེ་ཐམས་ཅད་མཁྱེན་པ་ལས་མདོ་དུ་མའི་
ལུང་གསན་པ་དང་འགྲོ་དོན་ཡང་མང་དུ་མཛད། སྟག་ལུང་པས་སྤྱན་དྲངས་
ཏེ་སྐྱི་འཕན་བརྒྱུད། ཀ་དྲུག་པ་སོགས་དགེ་འདུན་གྱིས་བསུས་ཏེ། མཆོད་
ཁང་ཆེན་མོའི་མཐིལ་དུ་མཇལ། ཟླ་བ་གསུམ་པའི་ཚེས་གཉིས་ནས་ཀུན་་་་
མཁྱེན་ངག་དབང་གྲགས་པའི་དྲུང་དུ་འབྲི་གདན་སྟག་གསུམ་གྱི་ཆོས་མང་དུ་
གསན། ཆོས་རྗེ་སྐུ་མཆེད་སོགས་ལ་ཟབ་ཆོས་ནང་དོན་དང་མཁའ་སྤྱོད་་་་
བཀའ་འབུམ་སོགས་གནང་ཞིང་ཚོགས་ཆོས་སུ་དྭགས་པོའི་ཆོས་བཞི་གནང༌།
ཕན་ཚུན་གཉིས་ཀ་ནས་འབུལ་ནོད་མཐའ་ཡས། རིམ་པས་སྐྱི་ཤོད་ནས་སྤྲོ་
ཞིང་དུ་གདུང་ཁང་རིན་པོ་ཆེ་སོགས་མཆོད། དོལ་བསམ་གླིང་དུ་རྗེ་ལོ་ཆེན་
ལས་སྦྱོར་དྲུག་ཉམས་ཁྲིད་དུ་མཛད་པས་སྟོང་གཟུགས་རྒྱ་ཆེར་གཟིགས་ཤིང་
715



ཟབ་གནད་དུ་མ་གཟིགས། འདུལ་བའི་ཕྱོགས་རྣམས་རྒྱས་པར་གསན། རྗེ་
དོན་ལྡན་ཞབས་ཀྱི་དྲིལ་བུ་ལུས་དཀྱིལ་ཆེན་མོའི་དབང་དང་མཁའ་འགྲོ་རྒྱུ་
མཚོའི་འགྲེལ་པ་ཚུར་གསན། དཔོན་སློབ་ལྷན་ཅིག་པས་བྲག་ཁ་ཡང་དགོན་
སོགས་སུ་ཕེབས། རྗེ་འགོས་ཀྱི་མཆོད་རྟེན་ལ་རབ་གནས་མཛད། བྱམས་
གླིང་སྨོན་ལམ་ལ་ཕེབས་ཏེ་ཆོས་མང་དུ་གསུངས་ནས་འབྲོག་ལམ་བརྒྱུད་དེ་ལྷ་
གྲགས་པ་མཐའ་ཡས་ཀྱིས་མཆོད། ལྷོ་བྲག་ ཤར་གྱི་སྨྲ་བོ་ཅོག་པོའི་གནས་་་
གཟིགས། ཆ་ལུང་དུ་ཞག་ཉི་ཤུར་དབེན་པ་མཛད། དྲུག་རལ་དང་ཁྱུང་
ཚང་ཞིང་ཆེན་རྣམས་ཡོན་བདག་སོ་སོས་ཕུལ་ཏེ་བདག་རྒྱུན་མཛད། ཡར་
འབྲོག་ཁྲི་དཔོན་པས་མཆོད། བཀྲ་ཤིས་དགེ་འཕེལ་དུ་མཚུར་ཕུའི་སློབ་་་
དཔོན་གུའི་གུང་པ་གཤེགས་པའི་དགོངས་རྫོགས་མཛད། དེ་མ་ཐག་གོང་མ་
ཀུན་དགའ་ལེགས་པའི་དགོངས་རྫོགས་ཀྱི་དབུར་སྤྱན་དྲངས་ཏེ་ཡར་འབྲོག་
བརྒྱུད་ནས་བྱོན། ཧོར་ཟླ་བདུན་པའི་ཉེར་ལྔ་ཕྱི་མར་རྩེའི་ཚོམས་སུ་ཚོགས་
ཆེན་པ་དང་ཐེལ་རྩེས་དང་གི་སྟོད་རག་ལྔ་བརྒྱ་ཙམ་གྱི་དབུས་སུ་གདུང་མཆོད་
ཀྱི་བསྔོ་བ་གནང་། ཟླ་བ་བརྒྱད་པ་ཕྱི་མའི་ཚེས་བཅུ་གསུམ་ལ་རྩེས་དང་གི་བླ་
ཡེལ་ཆེན་མོར་ལྔ་སྟོང་གི་ཚོགས་པའི་གྲལ་དབུ་མཛད། དཔོན་ས་ལ་བཀའ་
ཆོས་དུ་མ་གནང་། བྱ་མདར་རྗེ་ལོ་ཆེན་དང་མཇལ་ཞིང་སླར་ཡང་། འབྲོག་
དང་སྨན་ཐང་སོགས་སུ་འགྲོ་དོན་ཅི་རིགས་པ་མཛད་ཚེ་མནལ་ལྟས་ངན་པ་དུ་
མ་བྱུང་བར། བཀྲ་ཤིས་དགེ་འཕེལ་དུ་ཕེབས་པར་རྗེ་ལོ་ཆེན་གཤེགས་པའི་ཕོ་
ཉ་སླེབས་ཏེ་ཧོར་ཟླ་དགུ་པའི་བཅུ་བདུན་ལ་བཏེགས། ལྷུན་རྩེར་སྐུ་གདུང་ལ་
མཆོད་པ་མཛད་པའི་ནུབ་གཅིག་རྗེ་འགོས་དང་ལོ་ཆེན་གཉིས་སྐུ་དྲུང་ན་་་་་
བཞུགས་པར་སྣང་བ་ལས་གཉིས་ཀ་སྐུ་ལུས་མེའི་ཕུང་པོ་ལྟ་བུའི་འོད་ཕུང་དུ་
གྱུར་ཏེ་ནམ་མཁའ་ལ་ཇེ་མཐོར་གཤེགས་པ་ན་ཐུགས་དད་པས་དེའི་རྗེས་སུ་
བསྙེགས་པ་ན་ཅི་ཞིག་ན་ལྷོ་ནུབ་ཀྱི་མཁར་མདའ་འཕངས་པ་ལྟར་བཞུད་ཅིང་
716



ཉིད་དེ་ནས་སླར་ལོག་པར་གཟིགས་ཏེ་འདི་ནི་དུས་འཁོར་ལས་བཤད་པའི་ཡེ་
ཤེས་ཀྱི་སྐུ་འགྲུབ་པའི་མཚན་མར་རྗེ་འདི་ཉིད་བཞེད་དོ། །
སླར་སྐུ་གདུང་སྦྱོང་བ་དང་དགེ་འདུན་སྒང་པ་དང་རྩེས་དང་སོགས་སུ་
མང་སྐོལ་དང་ཚོགས་འགྱེད་རྒྱ་ཆེར་མཛད། ཡར་རྒྱབ་ནས་དགོངས་རྫོགས་
ཀྱི་ཐང་སྟོན་མོ་མཛད་པའི་གྲལ་དབུར་བཞུགས། རྗེ་ལོ་ཆེན་གྱི་བསྟོད་པ་དང་
རྣམ་ཐར་ངོ་མཚར་རྒྱ་མཚོ་ཡང་མཛད། དེ་དག་གི་བར་དུ་ཆག་ལོ་གསུམ་པ་
སོགས་ལ་བརྟག་གཉིས་ ཀར་ལུགས་སོགས་གནང་། བཅུ་གཅིག་པའི་ཚེས་་་
གསུམ་ལ་གོང་དཀར་དུ་སྤྱན་དྲངས་ཏེ་རྡོ་རྗེ་གདན་དུ་མཆོད་པ་རྒྱ་ཆེར་མཛད།
ཆོས་རྗེ་མཐུ་སྟོབས་དབང་ཕྱུག་ཀུན་དགའ་རྣམ་རྒྱལ་ལ་དབང་དུ་མ་གནང་།
ལྷུན་རྩེར་རྗེའི་སྐུ་འདྲར་རབ་གནས་སོགས་མཛད་དེ་སླར་ཡང་ལྷོ་བྲག་ཏུ་ཕེབས།
གྲོ་བོ་ལུང་དུ་མཆོད་པ་མཛད། བུམ་ཐང་དུ་སྤྱན་དྲངས། ལྷུན་གྲུབ་ཆོས་
སྡེར་ཕེབས་ཏེ་གཙུག་ལག་ཁང་གསར་བཅོས་རྒྱས་པར་མཛད། གཞི་པའི་
འདུས་པ་དང་ཁྱད་པར་ཕྱགས་ཕྱིར་ཆོས་འདོད་མཁས་བཙུན་དང་རིགས་རུས་
ཕུན་སུམ་ཚོགས་པ་ཆེས་མང་བས་གར་བཞུགས་སུ་དབང་ལུང་ཟབ་ཁྲིད་རྣམ་
བཤད་སོགས་ཀྱིས་འགྲོ་དོན་རྒྱུན་མི་འཆད་ཅིང་ཉིན་རེ་ཞིང་མདོ་སྔགས་ ཅི་་
རིགས་པའི་ཐུགས་རྩོམ་ཡང་མི་འཆག་པར་མཛད་པ་ནི་རྒྱུན་གྱི་རྣམ་ཐར་ཡིན།
དེར་སྡེ་འཁྲུག་བྱུང་བས་སྐུ་འཁོར་པ་རྣམས་ནད་ཡམས་ཀྱིས་ཉེན་ཚེ་སློངས་སུ་
དགོངས་ཏེ་ལྷག་པར་ཐུགས་སྟོབས་སྐྱེས་ནས་མཆོག་གསུམ་གྱི་ཐུགས་རྗེ་ཆེད་
བསྐུལ་གྱིས་སྐུ་འཁོར་པ་རྣམས་ཀྱི་ཉེར་འཚེ་ཞི། སྨན་འདམ་སོགས་ཀྱིས་དུས་
གསུམ་སངས་རྒྱས། ཉེ་བའི་སྲས་བརྒྱད། ཁྲོ་བོ་གཉིས་དང་བཅས་པ་ལེགས་
པར་བཞེངས་ཏེ་མཆོད་རྫས་རྒྱ་ཆེར་མཛད། པ་གྲོ་སོགས་མོན་ཤར་ནུབ་དུ་
མས་སྤྱན་འདྲེན་ཞུས་ཀྱང་ཞལ་གྱིས་མ་བཞེས། ཚུར་མཇལ་མི་འབུལ་ཞབས་
མཐའ་ཡས། བཙུན་གཟུགས་ཙམ་ལས་བསླབ་སྡོམ་གང་ཡིན་མི་འཚལ་བ་
717



མང་དུ་འདུས་པ་ལ་བསླབ་སྡོམ་ཇི་བཞིན་དགོས་པའི་དགེ་མཚན་སྩལ་བས་གོ་བ་
སྐྱེས་ཏེ་གསོལ་བ་འདེབས་པ་ན་མོན་བཙུན་མཐའ་ཡས་པར་བསླབ་སྡོམ་གནང༌།
ཀོང་པོ་ནས་བླ་མ་ཡེ་རྒྱམ་དཔོན་སློབ་འབྱོར། གླང་མཐིལ་སོགས་པའི་ཡུལ་དུ་
དགུན་ཉི་ལྡོག་སྐབས་ཕེབས་ཤིང༌། ཤིང་ཐམས་ཅད་ལོ་འདབ་རྒྱས། སྐྱུ་རུ་
ར་ལ་སོགས་པ་སྨིན། གེ་སར་གསུམ་པ་ལ་སོགས་པ་མེ་ཏོག་རྒྱས་ཏེ་བོད་ཀྱི་
དབྱར་སོས་ལས་མཛེས་པར་གཟིགས་ཏེ་ཐུགས་ སྤྲོ་བར་གྱུར། ཟླ་བ་བཅུ་་་
གཉིས་པར་རེ་ཕལ་དང་། ཆོས་སྡེ་སོགས་སུ་ཕེབས།
འབྲུག་ལོ་ཟླ་བ་གཉིས་པའི་ཡར་ངོར་རབ་གནས་དང་དགའ་སྟོན་མཛད།
སྐབས་འདིར་སྐྱེ་བོ་བདུད་རིས་ཀྱིས་རྒྱུད་དཀྲུགས་པ་འགའ་ཞིག་ཆིབས་རགས་
སུ་ རྒྱུག་ཅིང་མཐོ་འཚམས་པས། ཀམ་པོ་གནས་ནང་བདེ་ཚ་མཁན་པོའི་་་
དབོན་གཅིག་གིས་རྟ་ལས་བབས་ནས་བསྲུངས་པས་ཆིབས་རགས་རྣམས་དེ་
ལས་བརྒལ། ཁོ་རང་བསད་པ་ཕྱིས་མོན་ཡུལ་དུ་མིར་སྐྱེས་ཏེ་བག་ཆགས་་
གསལ་པོར་བྱུང་བ་ནི་མོན་བླ་མ་བདེ་ཆེན་ཞེས་འགྲོ་དོན་རླབས་ཆེར་མཛད་པ་
དེའོ། ། ཟླ་བ་གཉིས་པའི་མཇུག་ལ་བོད་དུ་ཆིབས་བསྒྱུར་ཏེ་སྲས་མཁར་སྤྲུལ་
པའི་ཕོ་ཕྲང་དུ་ཕེབས། དེ་ཚེ་སྐུ་མཁར་ལ་ཞབས་ཏོག་ཆེས་ངན་པར་གཟིགས་
ཏེ་སྐྱེས་མཆོག་གཟིམ་སྤྱིལ་དུ་སྐྱེས་མཆོག་འཁོར་བཅས་དང་སྔགས་སྐུ་རྣམས་
སྨན་ཐང་པ་ཞི་བ་འོད་ལ་འབྲིར་འཇུག་པའི་བཀའ་སྩལ་བ་གྲུབ་ཟིན་པའི་རབ་
གནས་མཛད་ཅིང་མཆོད་པ་ཕུལ། འདི་དུས་རྗེ་དཔའ་བོ་བྱ་བཏང་མཛད་
ནས་དེ་ཕྱོགས་ལ་ཕེབས་པའི་ཐོག་མར་སྲས་མཁར་གཟིམ་ཆུང་གི་རབ་གནས་
མཛད་པ་དང་མཇལ་ནས་ཆོས་འབྲེལ་གསན་བཞེད་གནང༌། སླར་བཀྲ་ཤིས་
དགེ་འཕེལ་དུ་ཕེབས། སྦྱིན་བདག་རྣམས་ལ་སྒྲུབ་སྡེ་གཉེར་བཅོལ་བསྒོས་
གདམས་མཛད། རྣམ་ཐར་དུ་སྒྲུབ་སྡེ་འདི་ལ་ཤིན་ཏུ་དོ་གལ་ཅན་མཛད་་
འདུག་པས་བསྟན་པའི་རིང་ལུགས་འཛིན་པ་རྣམས་ཀྱིས་ལྷག་པར་སྐྱོང་དགོས་
718



པར་ངེས་སོ། ། དང་སྤྲོ་ནས་བརྒྱུད་བཀྲ་ཤིས་རྣམ་རྒྱལ་དུ་དཔོན་ས་རྡོ་རྗེ་བདེ་
མ་ཡུམ་སྲས་ལ་བཀའ་ཆོས་གནང་། བླ་མའི་སྒྲུབ་སྡེ་བསམ་གཏན་གླིང་དུ་
གདམས་པ་ཟབ་མོ་གནང་། བྱམས་གླིང་དུ་ས་སྐྱོང་དགེ་དབང་ལ་བླ་མའི་རྣམ་
ཐར་སོགས་གསུངས་ཤིང་ཆོས་འཁོར་དུ་མ་བསྐོར། ལྷུན་གླིང་དུ་རྒྱལ་བུ་ཡུམ་
སྲས་ལ་དབང་བསྐུར་མཛད། དྲུག་པའི་བཅུ་གཉིས་ལ་སྤྱན་སྔ་གོང་མ་ཆེན་
མོས་མདུན་བསུས་ཏེ་སྣེའུ་གདོང་རྩེར་ཕེབས། དབང་ཆོས་དུ་མ་དང་ཚོགས་
ཆེན་ལྔ་ལྡན་གྱི་ཆོས་གནང་། སླར་ཡང་དེར་ཕེབས་ཏེ་ཆོས་སྩོལ་བ་ན་རྗེ་ཀརྨ་
པའི་བཀས་བཅུ་པའི་ཚེས་དྲུག་ལ་བཏེག ཡར་གོང་སོགས་བརྒྱུད། རིན་
སྤུངས་སོགས་སྦྱིན་བདག་སོ་སོས་ཞབས་རིམ་བཀུར་བཞིན། འུ་ཡུག་ཕུ་་་་
དཀར་དུ་ཐམས་ཅད་མཁྱེན་པ་ཀརྨ་པ་དང་མཇལ། ཐམས་ཅད་ལ་ཀུན་ནས་
སྨིན་སླད་མདོ་སྡེ་ལས་བརྒྱ་པ་སོགས་ཚོགས་ཆོས་སུ་སྩོལ་བར་གསོལ་བཏབ་་
བཞིན་གནང་བ་གསན། ཀར་དབོན་མཆེད་སོགས་སྒར་ཆེན་གྱི་འདུས་པ་
རྣམས་ལ་དབང་ཁྲིད་རྣམ་བཤད་མང་དུ་གནང་། དབུས་ཕྱོགས་དང་ལྷོ་རྒྱུད་
ཀྱི་ཆེ་དགུ་ལ་འཕྲིན་ལས་སྤེལ་བའི་གྲོགས་ཀྱིས་ཤེས་པའི་བཀའ་སྩལ་ཞིབ་མོལ་
གནང་སྟེ། ཤིང་སྦྲུལ་ཟླ་བ་གསུམ་པར་བཏེག གོས་སྔོན་གྱི་གཙུག་ལག་ཁང་
མཇལ། སྣུབ་མདར་ཆོས་ལུང་མཁན་ཆེན་འདུས་པ་དང་བཅས་པས་མཇལ་
ཚེ་བཀའ་བརྒྱུད་ཀྱི་བཞེད་པའི་ལྟ་སྒོམ་སྤྱོད་འབྲས་ཀྱི་ཆོས་འབྲེལ་གནང་བས་
མོས་གུས་ཆེར་སྐྱེས། རིན་སྤུངས་ས་སྐྱོང་ལ་སོགས་པས་སྔར་ལྟར་བསྟི་སྟངས་
རྒྱ་ཆེར་བྱས་ཏེ་རིམ་པར་བྱོན། བར་ཆད་ཀྱི་ལྟས་ཅུང་ཟད་བྱུང་བར་ཡར་
འབྲོག་གི་མཚོ་འགྲམ་རྒྱན་དང་ཉེ་བའི་དབེན་གནས་གཅིག་ཏུ་ཞག་བདུན་སྐུ་
མཚམས་མཛད་པས་བར་ཆད་སེལ་བའི་ལྟས་གཟིགས། རྔོག་ལོ་དང་མར་
དོའི་འཁྲུངས་ས་གཟིགས་པ་ལ་མོས་གུས་མཛད། ཡར་རྒྱབ་སྦྱིན་བདག་ཆེན་
པོའི་བསོད་ནམས་ཀྱི་ཞིང་དུ་དམ་པའི་ཆོས་ཀྱི་འཕྲིན་ལས་རླབས་ཆེན་མཛད།
719



སླར་སྣེ་གདོང་རྩེར་བཀའ་ཆོས་མང་དུ་གནང༌། ཡར་སྟོད་ལྷོ་བརྒྱུད་ནས་ཡ་
རྩེར་ཕན་ཚུན་རྩོད་པ་སྡུམ། གཡམ་བཟང་སྤྱན་སྔར་བཀོད་རྒྱུ་སྐུ་ཆུང་དུ་རབ་
ཏུ་ཕྱུང་། སྟག་རྩེ་སོགས་བརྒྱུད། རྩེར་བཀའ་ཆོས་གནང་ཞིང་དཔོན་བློན་
གྱི་ཐུགས་འཁོན་བསལ། ཏ་སིའི་སྐུ་བརྙན་དང་ཉང་པོ་གྲུའི་ལྕགས་ཟམ་ལ་
ཕྱག་ནས་འཐོར། ཡར་རྒྱབ་དགེ་འདུན་སྒང་པ་སོགས་ལ་ཆོས་འཁོར་བསྐོར།
ཀུན་སྤངས་ཆེན་པོ་རབ་ཏུ་ཕྱུང་། དཔལ་མཁའ་སྤྱོད་པས་མནལ་ཉམས་སུ་
བྱམས་པའི་སྐུ་འདི་ཁྱོད་ཀྱིས་མ་འོངས་པ་ན་འགྲུབ་པར་འགྱུར་རོ་ཞེས་གསན་པ་
བཞིན་བྱམས་པའི་སྐུ་བཞེངས་པའི་ཞལ་བསྐོས་མཛད། དེར་གོང་མ་བསྟུན་
ནས་སྤྱན་དྲངས་ཏེ་འཆི་མེད་རྔ་སྒྲའི་དབང་སོགས་གནང་བས་མཉེལ་ལས་གྲོལ།
སླར་ཡར་རྒྱབ་དཔོན་ཆེན་སོགས་ལ་ཕྱག་ཆེན་གྱི་ཉམས་ཁྲིད་གནང་། རྗེ་ཀརྨ་
པའི་བཀའ་ཤོག་ཕེབས་ཏེ་བདུན་པའི་ཚེས་བཞིར་བཏེག གསང་ཕུར་སྒྲོལ་མ་
རྩོད་རྒྱལ་མ་ལ་རྒྱབ་ཡོལ་ཕུལ། ལྷ་སར་མཆོད་པ་དུ་མ་མཛད་ཅིང་གཞིས་ཀ་
སྣེལ་བས་མཆོད། འདིར། དེ་ཚེ་བཅོ་ལྔའི་དུས་ཀྱི་རྨི་ལམ་དུ། རིན་ཆེན་
ཨིནྡྲ་ནཱི་ལ་འོད་འབར་བ། །དབྱིབས་ལེགས་ཟུང་དུ་འབྲེལ་བ་རྙེད་པ་ནི། །
ཕྱི་མའི་དུས་ཀྱི་ལུང་བསྟན་ཡིན་པར་ཟུང་ཞེས་སོ། །
དེ་ནས་སྟག་ལུང་དུ་སྤྱན་དྲངས། ཟླ་བ་དེའི་གནམ་གང་གི་དུས་འདམ་
སྟོད་དུ་རྗེ་ཀརྨ་པ་དང་མཇལ། དེའི་དུས་མཚུར་ཕུར་གོའི་ཤི་མཆེད་ལ་པར་
ནས་ཐུགས་འཚེ་ཅུང་བྱུང་བ་ཞི་བར་གྱིས་ཤིག་པའི་བཀས་སྟོད་ལུང་དུ་ཕེབས་ཏེ་
དེ་དག་ཞི་བར་མཛད། སླར་བཅུ་གཅིག་པའི་ཚེས་བཞིར་ལྷ་སར་རྗེ་ཀརྨ་པ་
དང་དཔོན་སློབ་མཇལ། གོའི་ཤི་རིན་པོ་ཆེའི་ལུང་ལག་རྟགས་ཤིས་བརྗོད་
གནང་སྟེ་གུའི་གུང་པར་མངའ་གསོལ་ཡང་འཕྲིན་ལས་རྒྱ་ཆེ་བ་དང༌། སྤྱིར་
གོའི་ཤི་རིན་པོ་ཆེའི་ཞལ་ཆེམས་སུ་སྤྲུལ་སྐུ་ཞྭ་དམར་བ་འདི་ལ་བདག་གི་ཤུལ་
འདི་གནང་བ་དང༌། ཁྱད་པར་ཀོང་པོའི་གཞི་བ་འདི་བོད་རང་གི་སྐུ་སྐྱེ་བ་སྔ་
720



མ་གཉིས་ཀྱི་འཕྲོས་ཡིན་པས་གནང་བ་དང་། གོང་དུ་དཔོན་སློབ་གཉིས་པོ་ཡ་
མ་བྲལ་བ་ཞིག་ཞུས་ལྟར་ཡིན་རུང༌། རེ་ཞིག་ཞབས་ཕྱིའི་ཤོལ་ ཐོག་ནས་་་་
བཞུགས་དགོས་ཁོ་ནར་མ་ཤར་བས། དེ་མ་ཐག་གི་གུའི་གུང་པ་འབྲོང་བུ་གོའི་
བྲི་ལ་གནང་། ཀོང་པོའི་གཞི་པ་གདན་ས་བར་པ་ལ་གཏོད་པ་གནང༌། དེ་
ནས་རྗེ་འགོས་ཀྱིས་ཀྱང་ནན་གྱིས་སྤྱན་དྲངས་པས་དབུས་ཕྱོགས་སུ་ཕེབས་པར་
ཤར། དེའི་ཕྱིར་མདོ་སྔགས་མཐའ་དག་གསན་བསམ་ཉམས་བཞེས་ཁོ་ན་
གཙོར་མཛད་ཆོག་པ་བྱུང་ཞིང་ཞར་ནས་འགྲོ་བ་ཡོངས་ལ་གཞན་ཕན་ཁྱབ་ཆེར་
གྲུབ་པར་འདུག ཡབ་སྲས་ལྷན་ཅིག་ལྷ་ས་ནས་གྲ་དོལ་བརྒྱུད། ཟླ་བ་བཅུ་
གཉིས་པའི་ཉི་ཤུ་ལ་བསུ་བཀོད་ཆེན་པོས་སྤྱན་དྲངས་ཏེ་སྤྱན་སྔ་གོང་མ་ཆོས་
གཉིས་རིན་པོ་ཆེས་རྗེ་ཀརྨ་པ་དང་དང་པོར་མཇལ། ལུག་ལོ་ཟླ་བ་གཉིས་པའི་
བར་དུ་ཡབ་སྲས་གཉིས་ཀྱིས་ཆོས་འཁོར་བསྐོར་ཞིང་མཆོད་སྤྲིན་མཐའ་ཀླས།
སླར་ཡབ་སྲས་ལྷན་ཅིག་ཡར་སྟོད་ཤར་ནུབ་ཕེབས་ཚེ་བསམ་བདེ་སྐྱིད་ཚལ་དུ་
ཀར་དབོན་རྣམ་གཉིས་སོགས་པར་མཁའ་འགྲོ་རྒྱ་མཚོའི་དབང་སོགས་གནང་།
ཡ་རྩེ་ཐང་གི་བར་ཞབས་ཕྱིར་བཞུགས་ཏེ་ཡབ་སྲས་ལྷན་ཅིག་པས་སྡེ་ཕན་ཚུན་
བདེར་འཇགས་མཛད། ལྷོ་རྒྱུད་དབང་པོས་ཞབས་འདེགས་ཞུས་ཏེ་སྒར་ཆེན་
དེ་ཕྱོགས་ཐེགས། རྗེ་ཉིད་ཟླ་བ་ལྔ་པའི་ནང་དུ་ཡར་སྟོད་ཤར་ནུབ་དང་ཡར་
རྒྱབ་ཏུ་ཕེབས། བྱམས་པའི་སྐུ་གྲུབ་པར་ཟླ་བ་གཉིས་པར་རབ་གནས་ཐོག་མ་
དང་ཡོན་རྫོངས་གནང་། སླར་སྤྱི་ཤོད་ལ་སྤྱན་དྲངས་ཏེ་གནས་ནང་གི་མཆོད་
ཁང་གསར་མར་རྟེན་བཞུགས་གྲུབ་པར་དེའི་རབ་གནས་དངོས་གཞི་དགའ་
སྟོན་དང་བཅས་པ་མཛད། བཅུ་གཅིག་པར་ལྷ་ས་ནས་རིམ་གྱིས་བྱོན་ཏེ་རྡོ་རྗེ་
བྲག་རྩེར་ཡབ་སྲས་མཇལ། སླར་ཡར་རྒྱབ་ཏུ་ལྷ་ཆེན་རྒྱབ་མཐོ་སོ་གཉིས་པ་
ཟངས་གསེར་ལས་བསྐྲུན་པ་ཀོང་པོར་སྤྱན་དྲངས་པའི་ངོར་ཕེབས། དྭགས་
པོ་ཡོམ་དགོན་པར་རེ་ཞིག་བཞུགས། གྲུམ་པ་ཡབ་སྲས་ཀྱིས་བཀུར་སྟི་རིམ་གྲོ་
721



ཆེར་བྱས། སྐུ་རབ་གདན་ས་ཀུན་རྒྱལ་པ་ཁྲི་ཐོག་ཏུ་མངའ་གསོལ་ནས་ཤིས་
བརྗོད་མཛད། ཀོང་སྟོད་དུང་དཀར་བྲག་གི་རི་བོ་འདི་མཆིམ་ལྷས་མནལ་
ལམ་དུ་ཕུལ་ནས་དེར་ཆོས་སྡེ་མཛད། རིན་ཕུག་གི་གནས་ལ་སོགས་པ་རྣམས་
ལ་དར་རྒྱས་མཛད། །
ཡུལ་གྲུ་སོ་སོས་མཆོད་དང་བསྙེན་བཀུར་བཞིན་དགའ་ལྡན་མ་མོ་་་
གདན་ས་ཆེན་པོར་ཕེབས། ས་སྤྲེལ་ཟླ་བ་གསུམ་པའི་ཉེར་གཉིས་ལ་རས་བུད་
སྒང་གི་གཞིར་ས་ཆོག་མཛད་དེ་ཀ་ཆེན་དགུ་བཅུ་རྩ་བཞིའི་ཁྱོན་གྱི་གཙུག་ལག་
ཁང་ཆེན་པོ་དྲི་གཙང་ཁང་། ཁྱམས་སྐོར་ཁང་། རུང་བའི་ཁང་པ། ཕན་
ཚུན་སྒོ་ཁང་དང་བཅས་པ་ལེགས་པར་མཛད་ཅིང་རིག་བྱེད་པ་རྣམས་ཀྱང་ཡར་
རྒྱབ་ནས་ཞབས་ཏོག་བགྱིས་ཏེ་ཞལ་བའི་བར་དཔྱིས་ཕྱིན་པར་གྲུབ་ཅིང་། དེ་
དག་གི་ཚེ་ཐམས་ཅད་ལྷག་བསམ་བཟང་པོས་ཡིད་དྲངས་པའི་དགེ་བའི་ལས་ཀྱི་
མཐུན་གྲོགས་དང་། ཞལ་མཇལ་གསུང་ཐོས་ཀྱི་འདུ་བ་ཕྱོགས་ཀུན་ནས་་་་
མཐའ་ཡས་ཀྱང་དེ་དག་གང་ལའང་ནད་རིམས་དང་གྲུ་ཀོ་སོགས་ལ་ཉེས་པ་
གཏན་མ་བྱུང་བས་ཐམས་ཅད་ཡ་མཚན་དུ་འཛིན། སྐབས་གཅིག་ཏུ་བདུད་
རིས་ཀྱིས་ཡིད་གཡོས་པའི་དུས་འཁྲུག་ལྡང་བར་བརྩམས་པ་ན་དཀོན་མཆོག་ལ་
བསྟོད་པ་དང་ཆོས་སྐྱོང་གི་འཕྲིན་ལས་བསྐུལ། ཞི་བའི་སྦྱིན་སྲེག་མང་དུ་་
མཛད་པས་ཞི་བར་གྱུར། ཟླ་བ་བཅུ་པ་ནས་ཕྲག་ཡུལ་སོགས་ནས་བྱ་ལོ་ཤར་
བ་ནས་ཕུ་གསེལ་སོགས་ཡུལ་གྲུ་སོ་ སོར་ ཕེབས་ཏེ་སྔ་སྲོལ་གྱི་མེ་ཏོག་བཞེས།
སྟག་རྩེ་ཐུགས་རྗེ་སྒང་དུ་སྒྲུབ་གྲྭ་མཛད། ལུང་བསྟན་མཁར་དུ་ཤེལ་ལས་གྲུབ་
པའི་གཙུག་ལག་ཁང་གི་ནང་རྒྱལ་བའི་སྐུ་འོད་ཟེར་འཕྲོ་བས་གང་བར་གཟིགས་
པས་དགེ་ལས་བར་ཆད་མེད་པར་འགྲུབ་པའི་ལྟས་སུ་གཟིགས། དེ་ཚེ་རྗེ་ཀརྨ་
པ་ཉང་ཁ་ནས་ཕེབས་པར་ཀོང་པོའི་གཞི་བྱེས་ལྷན་ཅིག་པས་རྟ་བ་སྟོད་དུ་བསུ་
བ་དང་གཞི་ལེན་མཛད། དགའ་ལྡན་མ་མོར་ཕེབས་ཤིང་དགུང་སྐེག་གསུམ་
722



པའི་བར་ཆད་སེལ་ནས་སླར་བཀྲས་ལྗོངས་སོགས་སུ་ཕེབས། ཞལ་གཟིགས་
ནུབ་པ་རྣམས་གསོས་སྔོན་མེད་དུ་མ་ཞལ་ཕྱེ། སླར་དགའ་ལྡན་མ་མོར་ཕེབས་
པ་ན་གནས་ཀྱི་རྣམ་བཞག་རྡོ་རྗེ་འཛིན་པའི་ཞལ་ལུང་ཡང་མཛད། དེ་ཚེ་རྗེ་
ཞ་ལུ་ལོ་ཙཱ་བ་ཞབས་ཕྱིར་བཞུགས་པས་སྔོན་བོད་དུ་མ་འགྱུར་བ་མཛོད་འགྲེལ་
གནམ་ལྕགས་ཐོག་གཟེར་བསྒྱུར་བའི་བཀའ་གནང་སྟེ་བསྒྱུར། ཁྱི་ལོ་ཟླ་བ་
དྲུག་པའི་ཚེས་བཅུ་ཚུན་གྱིས་གཙུག་ལག་ཁང་གྲུབ་ནས་རྙིང་མར་བཀའ་བརྒྱུད་
ཀྱི་བླ་མའི་བྲིས་སྐུ་མཛད། དབུས་ནས་ལྷ་ཆེན་སྤྱན་འདྲེན་པའི་སླད་དུ་ཆིབས་
བསྒྱུར་ཏེ་ཆོས་རྒྱལ་ལྷུན་པོར་ཕེབས། ལྷོ་རྒྱུད་དབང་པོ་མཆེད་དང་སྐལ་་་
བཟང་ཆོས་ཀྱི་རྒྱ་མཚོ་སོགས་པར་དབང་དང་བཀའ་བརྒྱུད་རྣམ་ཐར་སོགས་
གནང་། ཡར་སྟོད་དུ་སྦྱིན་བདག་རྣམས་ལ་གྲྭ་ལྔའི་དབང་བསྐུར་སོགས་་་
མཛད། སྣེ་གདོང་ནས་ཡར་རྒྱབ་ཏུ་ཕེབས་ཏེ་ཡུམ་ཆེན་རྡོ་རྗེ་བདེ་མ་ཞིང་
གཞན་དུ་གཤེགས་པའི་དགེ་རྩ་ཆེན་མོའི་བསྔོ་བ་མཛད། རྒྱ་གར་ཤར་ཕྱོགས་
པུཀྐོ་གྱི་དགེ་སློང་ཛྷཱ་ན་མངྒ་ལས་བསྐུལ་ཏེ་མ་ཧཱ་བོ་དྷི་ལ་བསྟོད་པ་ལེགས་སྦྱར་གྱི་
སྐད་དུ་མཛད། ཟླ་བ་གཉིས་པའི་ཚེས་གསུམ་ལ་སྤྱན་སྔ་གོང་མས་བསམ་ཡས་
ནས་མདུན་བསུས་ཏེ་ མཆོད་ཡོན་ ལྷན་ ཅིག་ པས་ གདན་ ས་ མཐིལ་དུ་ཕེབས།
རྟེན་གསུམ་ཕྱག་རྫས་ཐམས་ཅད་སྤྱན་རས་ཀྱི་གཟིགས་ལམ་དུ་ཞིབ་མོར་ཕུལ་ཏེ་
དོན་གྱི་གདན་སའི་རྩིས་ཕུལ་ཞིང་སླར་གོ་ས་མཛད་དགོས་པར་ཡང་གསོལ་བ་
བཏབ། འཇང་ཕོ་བྲང་དུ་ཁུ་དབོན་གདན་འཛོམ་ཚེ་གདུང་བརྒྱུད་ལ་མཚན་
དང་དགེ་བསྙེན་གནང་། རྩེར་མཆོད་ཡོན་ཕེབས་ཏེ་བསྙེན་སྒྲུབ་ཀྱི་ཉམས་
ཁྲིད་མཛད། དབང་བརྒྱ་རྩ་གནང་ཚེ་ལྟས་མཚན་ཅུང་རྩུབ་པ་གཟིགས། དེ་
ནས་འཕྱོང་རྒྱས་ནས་དགོན་ཐང་བར་ཞབས་སྐྱེལ་ཐ་མ་མཛད། ལྔ་པའི་ཉི་ཤུ་
ལ་བཀྲ་ཤིས་བརྩེགས་པའི་ཁང་བཟང་གི་རབ་གནས་མཛད་ནས་ཡར་རྒྱབ་ཏུ་
ཕེབས། དམ་ཚིག་གསུམ་བཀོད་ཀྱི་སྐུའི་རབ་གནས་མཛད། དེའི་ཚེ་གོང་མ་
723



གློ་བུར་དུ་མཉེལ་བས་སྤྱན་དྲངས་ལྟར་རིངས་པར་ཐེགས་ཀྱང་ཞི་བར་ཐིམ་པས་
མཇལ་ནི་མ་གྲུབ། གདུང་མཆོད་དང་དགོངས་རྫོགས་ཆེན་མོའི་གྲལ་དབུ་
མཛད། ཀུན་སྤངས་ཆེན་པོས་ཁུར་བཞེས་ཏེ་ལྷ་ཆེན་ལེགས་པར་གྲུབ་པས་
དགའ་ལྡན་མ་མོར་སྤྱན་དྲངས། འདི་རྣམས་ཀྱི་ཚེ་སྐབས་དུས་ངན་པས་ཆེས་
དཀའ་ནའང་མཛད་པ་ལ་ བར་ཚེགས་མ་བྱུང་བས་དཀོན་མཆོག་ལ་ཐུགས་་་་
གཅིག་ཏུ་འདུན་འབྲས་སུ་མཁྱེན་ཏེ་མཛད་པ་བརྒྱ་པ་མཛད། ཆུ་བྱི་སང་ནས་
བླ་མ་ཡེ་རྒྱམ་པས་དགའ་ལྡན་མ་མོར་རྟེན་གྱི་ཁྲི་རྒྱབ་བྱས་ཟླ་བ་གསུམ་པར་རྗེ་
འགོས་ཀྱི་སྐུ་གདུང་ཞུགས་ལ་བཞེན་ཚེ་ཚེས་དང་སྟོད་རགས་ལ་གསེར་འགྱེད་
མཛད། ཡར་ལུང་དུ་དམག་གི་འདུ་འཚོགས་བྱུང་བ་བཀའ་སྩལ་ཡང་ཡང་
གནང་བས་བྱེར། གྲི་གུར་བྱ་པ་སྐལ་བཟང་བསྙེན་པར་རྫོགས། ས་སྐྱོང་
དོན་རྡོར་བའི་དཔུང་གིས་ཡར་གོང་པ་རྣམས་འཇིགས་པ་ལ་སྐྱབས་ཀྱི་སྦྱིན་པ་
མཛད། དཔལ་སྣམ་རྒྱལ་དབང་པ་ལ་ཆོས་དུ་མ་གསན། ཆུ་གླང་ཟླ་བ་་
གཉིས་པར་ཡར་རྒྱབ་ནས་སྟོན་པའི་གོས་སྐུ་ལ་སོགས་པའི་འབུལ་ཆེན་མཛད།
སྡེ་སྲིད་ཕག་གྲུའི་གྲོས་དབང་རྣམས་ཀྱིས་འགྲོ་མགོན་རིན་པོ་ཆེའི་གདན་སར་
ཕེབས་ཏེ་མགོན་སྐྱབས་གནང་དགོས་པར་ཞུས། དཔལ་མཁའ་སྤྱོད་དབང་
པོས་མ་འོངས་ལུང་བསྟན་དུ་རྗེ་བཙུན་བཛྲ་རཱ་ཛའི་དགོངས་པ་སྒྲུབ་པར་དགའ་
བས་དེའི་དགོངས་པ་སྒྲུབ་པའི་ཕྱིར་ཆུ་བོ་ལོ་ཧི་ཏའི་ཀླུང་འགྲམ་དུ་འབྱུང་ངོ་
ཞེས་པའི་དུས་སུ་སོན་པར་ཡང་མཁྱེན་ནས་གདན་ས་ཆེན་པོའི་ཁྲི་གནོན་པར་
ཞལ་གྱིས་བཞེས་ཏེ་ཕྱིས་ཁྲི་ཐོག་ཏུ་ཕེབས་ནས་སྡེ་སྲིད་ཕག་མོ་གྲུ་པའི་ལུགས་
གཉིས་ཀྱི་དབུ་འདོན་མཛད། སྔར་ཞལ་ངོ་ཤིན་ཏུ་ཕྲ་བའི་སྐབས་སུ་གདུང་
བརྒྱུད་ཀྱི་སྨོན་བསྐུལ་མཛད་པའི་རྟེན་འབྱུང་བསླུ་མེད་ཀྱིས་ཕྱིས་བལྟམས་པ་
ནས་སྐུ་ནར་མ་སོན་གྱི་བར་དུ་བརྩེ་བས་རྗེས་སུ་བསྐྱངས་པས་ཆོས་གཉིས་རིན་
པོ་ཆེ་ཚུན་གྱི་ལྷ་གཟིགས་ཀྱི་ཞལ་ངོ་རྣམས་ཀྱིས་རྗེ་འདིའི་བཀའ་དྲིན་འཁོར་
724



མཐའ་བྲལ་བའོ། ། སླར་ས་སྐྱོང་དོན་རྡོར་བས་སྤྱན་དྲངས་ཆུ་ཤུལ་ལྷུན་རྩེར་
ཕེབས་ཏེ་ཐུགས་བཞེད་བསྐྱངས། སྟག་ལུང་རིན་པོ་ཆེ་དེར་སྤྱན་དྲངས་ཏེ་
དགྱེས་པར་མཇལ་འཛོམ་སོགས་མཛད། མཚུར་གནས་ནང་དུ་ཕེབས་ཏེ་ངོ༌
ཁྲོ་རབ་འབྱམས་པ་སོགས་ལ་གྲུབ་སྙིང་གི་སྐོར་གནང༌། མཚུར་ཕུར་རྟེན་ཆེན་
འཛམ་གླིང་རྒྱན་སོགས་མཇལ་མཆོད་མཛད། དེ་ནས་གནམ་རྩེ་ལྡེང་ལ་་་་
སོགས་པར་འགྲོ་དོན་མཛད། ཡོར་དགོན་དུ་ཀུན་མཁྱེན་ཆེན་པོའི་མཆོད་
རྟེན་ལ་མཆོད་པ་མཛད། ཧོར་ཟླ་བདུན་པར་སྟག་ལུང་རིན་པོ་ཆེ་ལས་ཆོས་དུ་
མ་གསན་ཞིང་ཆོས་རྗེ་སྐུ་མཆེད་བསྙེན་པར་རྫོགས་པའི་ལས་སློབ་མཛད་ཅིང་
ཆོས་དུ་མ་གནང༌། དེའི་ཚེ་ཐོག་བབས་ཀྱང་གང་ལའང་མ་གནོད། ཕན་
ཚུན་ཆོས་ཀྱིས་མཉེས། སླར་འབའ་རོམ་བརྒྱུད་བྱང་རིས་དུ་མར་གཞན་དོན་
མཛད་ཅིང་ཉང་ཁ་བརྒྱུད་ཐམས་ཅད་དུ་བཀུར་སྟི་དང་གུས་འབྱོར་གྱིས་མཆོད།
ཇོ་གདན་དགོན་པར་བླ་མ་བསྐོས། སྟག་ལོ་སར་ནས་གུན་ཚང་དུ་བཞུགས་པ་
ན་དཔལ་ཕག་གྲུ་དངོས་སུ་བྱོན་ཏེ་ཐུགས་ཀར་ཐིམ་པའི་མོད་ལ་ཐུགས་དམ་ཁྱད་
པར་ཅན་འཁྲུངས། གསའ་ཕུར་ཞོ་ཁའི་འཕན་ཆེན་གཟིགས། རྣམ་ཐོས་ཀྱི་
རིར་རྗེ་ཐམས་ཅད་མཁྱེན་པ་དང་མཇལ། རྟེན་གསུམ་ཁྱད་ནོར་རྣམས་ཞིབ་
པར་གཟིགས་མོ་གནང༌། དགའ་ལྡན་མ་མོར་ལྷ་ཆེན་གྱི་བཞུགས་འབུལ་་་་
ལེགས་པར་མཛད། དེའི་རིང་ཉེ་སྲས་བརྒྱད་ཀྱི་ལྡེམ་སྐུ་ཤིན་ཏུ་ལེགས་པ་
རྣམས་བཞེངས། རི་མོ་ཤིང་རྩི་རྣམས་མཛད། དེ་སྐབས་བྱ་སྐུར་ངོས་སུ་
གསོལ་བཏབ་བཞིན་ཕེབས་ཏེ་འཁོན་ཟློས་ཞི་བར་མཛད། ཀུན་སྤངས་ཆེན་
པོས་ཐུགས་རྩོལ་མཛད་དེ་གཙུག་ལག་ཁང་སྤེན་བད་ཀྱི་བར་གྲུབ། ཕྲག་གྲུམ་
ཚལ་དུ་རྣམ་སྲས་ཀྱིས་དར་དཔྱངས་ཕྱག་ཏུ་གཏད་པ་བཟུང་བས་རྣམ་སྲས་སྟེང་
ཕྱོགས་སུ་གཤེགས་པས་ཞིང་ ཁམས་ མཐའ་ཀླས་པ་ཞིག་ ཏུ་ སླེབས་པ་ན་འདི་་
དགའ་ལྡན་ཡིན་གསུངས་པའི་མོད་ལ་ལྷ་གནས་འོག་མས་གོང་མ་མི་མཐོང་བར་
725



གསུངས་པས་ཇི་ལྟ་བུ་སྙམ་པ་ན་བྱམས་པའི་ཕོ་བྲང་གི་ཁང་བརྩེགས་སྤྲིན་ལྟར་
མཐོ་བ་འོད་ཟེར་གཡོ་བ་ཙམ་ལས་མ་གཟིགས་པར་སད། ཡོས་ལོར་ཀོང་སྨད་
དང་སོགས་ནས། ཕུ་ལུང་དགོན་དང་ཉེ་བར་མནལ་ལམ་དུ་འབྲི་ཁུང་མཐིལ་
ཇི་ལྟ་བར་གཟིགས། ཆུ་ཉི་མའི་དཔལ་མཁའ་སྤྱོད་པ་གཤེགས་པའི་ ས་་་
མཆོད་རྟེན་མཛད་དེ་དགེ་བའི་རྒྱུན་སྦྱར། སླར་ཀོང་པོར་ཕེབས། རྣམ་ཐོས་
ཚལ་ དུ་ ཀརྨ་ འཕྲིན་ ལས་ པ་ སོགས་ ལ་ དུས་ འཁོར་ དབང་ སོགས་ གནང་།
གཙུག་ལག་ཁང་ཕྱི་ནང་ལེགས་པར་གྲུབ་ཅིང་དགའ་ལྡན་མ་མོར་ཕེབས་ནས་ཟླ་
བ་བཅུ་པའི་ཚེས་བཅུ་གསུམ་ནས་འཆི་བདག་འཇོམས་པ་ལ་བརྟེན་ནས་རབ་
གནས་བཅུ་བཞི་ལ་སྟ་གོན་དང་བཅོ་ལྔར་དངོས་གཞི་མཛད་ཅིང་སངས་རྒྱས་ཀྱི་
བསྟོད་པ་རྒྱུན་ཆགས་དང་ལས་ཀྱི་འཁོར་ལོ་འདིའི་དགེ་བ་རྒྱ་ཆེར་བསྔོ་བའི་སྨོན་
ལམ་མཛད། སླར་དགའ་སྟོན་ཆེན་མོའི་ཕྱག་ནས་འཐོར་བའི་གྲལ་དབུར་རྗེ་
ཐམས་ཅད་མཁྱེན་པ་འཁོར་གྱི་དཀྱིལ་འཁོར་རྒྱས་པ་དང་བཅས་པ་སྤྱན་དྲངས།
བཅུ་གཅིག་པའི་ཚེས་བཅུའི་ཉིན་བཀྲ་ཤིས་གནང་། ཀར་སྲིད་ཀྱི་བླ་དཔོན་མི་
སྣ་སོགས་སྐྱ་སེར་ཁྲི་ཕྲག་ཏུ་ལོངས་པ་ལ་འགྱེད་སྟོན་རྒྱ་ཆེར་མཛད། ཟླ་བ་
གཅིག་ཙམ་དུ་དགྱེས་སྟོན་རྒྱུན་མ་ཆད་པར་མཛད་ཅིང་འདུས་པ་ཀུན་ལ་འཐབ་
བརྗོད་སོགས་མེད་པར་ཡ་མཚན་བྱུང་། ཟླ་བ་བཅུ་གཉིས་པ་ལ་རྩེ་ལྷ་སྒང་དུ་
ཕེབས། འབྲུག་ལོ་གསར་པའི་ལོ་སར་ཆེན་མོའི་གཟིགས་མོ་མཛད། རྗེའི་
དྲུང་རིན་པོ་ཆེར་བཀའ་ལུང་མཐའ་དག་སྒྲུབ་ཐོག་མི་ཁེལ་བ་ལ་ཚིག་གི་སྦྱོང་བ་
འབུལ་བ་དང་། ཐེལ་གྱི་གོས་བྱེད་དགོས་པ་འཆར་བ་ནས་ཡང་ཡང་མཇལ་
དཀའ་བར་འདུག་པས་གུས་ཕྱག་ནན་བསྐྱར་དང་སྨོན་འདུན་གསོལ། སླར་
དགའ་ལྡན་མ་མོར་ཕེབས་གང་ཅིའི་བཀའ་བསྒོ་གནང་འོས་རྣམས་མཛད་དེ།
དྭགས་པོ་སོགས་བརྒྱུད་ཐེལ་དུ་ཕེབས། གཟིམ་མལ་གསེར་སྐུའི་རབ་གནས་
མཛད། བླ་ཡེལ་ཆེན་མོར་འདུས་པ་རྒྱ་མཚོ་ལ་སྐུ་འཁྱོས་གནང་ཐོག་དཔོན་ས་
726



གདུང་ བརྒྱུད་ ཀྱིས་ འབུལ་ ཆེན་ མཛད། དེ་ ཉིན་ ནས་ གདན་ སར་ ཕེབས།
སྔོན་ཀུན་ཏུ་རྒྱུའི་སྤྱོད་པས་འཇུག་གོ་ཞེས་པ་གདན་སར་ཅར་བཞུགས་མི་འཆར་
བར་སྒར་པའི་ཚུལ་གྱིས་ཕྱོགས་ཀུན་ཏུ་རྒྱུ་བ་ལ་དགོངས། ལུགས་གཉིས་ཀྱི་མི་
ཆེན་ཐམས་ཅད་ཀྱིས་གདན་སར་ཕེབས་པའི་ལེགས་སོའི་འབུལ་བ་རིམ་པར་
ཕུལ། ཆུ་བར་གྱི་རི་ཐེབས་བརྫངས། ཡར་རྒྱབ་ཏུ་ཕེབས་ཏེ་དཔལ་འབྱོར་
རབ་བརྟན་གྱི་ཤིས་བརྗོད་མཛད། ཡར་སྟོད་དུ་ས་སྐྱོང་གཤེགས་པའི་གྲལ་
དབུར་སྤྱན་དྲངས། ས་སྐྱོང་རྣམ་རྒྱལ་འོད་ཀྱིས་གུས་པས་མཆོད་ཅིང་ཆོས་ཀྱི་
བཀའ་དྲིན་བསྩལ། ཆོས་ལུང་ཚོགས་པ་དཔོན་སློབ་རྣམས་ལ་གསུང་ཆོས་ཅི་
རིགས་པ་གནང་། སྐུ་རྟེན་གྱི་རབ་གནས་མཛད། རྩེས་དང་གི་འདུས་པ་
དང་ཚོགས་སྡེ་གསུམ་སོགས་ལ་མང་སྐོལ་དང་གསེར་འགྱེད་མཛད། དཔོན་
ཆེན་ཀུན་དགའ་རིན་ཆེན་དབང་གི་རྒྱལ་པོ་རབ་ ཏུ་བྱུང་སྟེ་ཨེ་ཝཾ་ཐམས་ཅད་
མཁྱེན་པར་གྲགས། སྟག་ལུང་རིན་པོ་ཆེ་སྐུ་གཤེགས་ཏེ་ཆོས་རྗེ་སྐུ་མཆེད་་
སོགས་ཀྱིས་སྤྱན་དྲངས་ཏེ་བྱོན། ལམ་ན་གནས་པའི་བླ་དཔོན་དང་ན་ལེནྡྲ་
དང་རི་བོ་དགེ་ལྡན་སོགས་ཀྱི་དཔོན་སློབ་ཆོས་སྡེ་ཐམས་ཅད་ཀྱིས་འདུད་ཅིང་
མཆོད་པའི་ཡོ་བྱད་ཇི་སྙེད་པས་བསྙེན་བཀུར་ཞིང་དམ་པའི་ཆོས་ཀྱི་བཀའ་དྲིན་
ཞུས་ལྟར་ཐུགས་ཚིམ་པར་མཛད། སྟག་ལུང་ཐང་དུ་ཕེབས་ཏེ་སྐུ་གདུང་རིན་
པོ་ ཆེར་ མཆོད་ པ་ མཛད་ ཅིང་ དགྱེས་རྡོར་ གྱི་ སྒོ་ནས་ གདུང་ མཆོད་ མཛད།
འདུས་པ་མཐའ་ཡས་པ་ལ་མཆོད་སྦྱིན་ཆེན་པོ་མཛད་པའི་གྲལ་དབུ་མཛད་དེ་
མཆོད་བསྔོ་གནང་། ཕྱག་ནས་ཀྱང་དགོངས་རྫོགས་ཀྱི་ཆེད་དུ་འབུལ་འགྱེད་
རླབས་ཆེན་མཛད། དངུལ་གདུང་གི་རྒྱུར་ཡོ་བྱད་རྒྱ་ཆེར་གནང་ཞིང་ཆོས་རྗེ་
སྐུ་མཆེད་ཆོས་མཐུན་གྱིས་དབུ་འདོན་མཛད། དེར་སྒོམ་སྡེ་ནང་ཆེན་པ་་་
སོགས་དང་། བྲ་ཏི་ཕུར་ཚ་སོགས་མདོ་སྨད་ཀྱི་མི་ཆེན་མཇལ་མི་མང་པོར་
ཆོས་དང་ཟང་ཟིང་གིས་ཚིམ་པར་མཛད། སླར་ལྷ་སར་ཇོ་བོ་རིན་པོ་ཆེ་ལ་
9
ci
727



མཆོད་པ་མཛད། ས་སྐྱོང་ངག་རྣམ་པ་རྒྱལ་བུར་བཞུགས་པས་སྣེའུར་མཆོད་
ཅིང་རྡོ་རྗེ་རྣལ་འབྱོར་མའི་དབང་བསྐུར་མཛད། གསང་ཕུ་ནེའུ་ཐོག་ཏུ་ཆོས་
རྗེ་རྣམ་གཉིས་ཀྱིས་གཙོས་པའི་དགེ་འདུན་རྣམས་ལ་མཆོད་དང་འབུལ་འགྱེད་
ཀྱིས་བསྙེན་བཀུར། སླར་གདན་ས་ཆེན་པོར་ཆོས་དང་ཟང་ཟིང་གི་སྐུ་སྐྱོས་
གནང་སྟེ་སྐུ་མཚམས་དང་ཐུན་བར་དུ་དུས་འཁོར་གྱི་མངོན་དཀྱིལ་དང་རྣམ་
བཤད་མཛད། ཁང་སར་ཆེན་མོར་ཚོགས་པ་རྣམས་ལ་མདོ་ཏིང་འཛིན་རྒྱལ་
པོའི་བཤད་པ་མཛད། རྟེན་གསུམ་རྣམས་ལ་ན་བཟའ་ལ་སོགས་པས་རྒྱ་ཆེར་
མཆོད། །
མེ་སྦྲུལ་གྱི་ལོ་གསར་ལ་དཔོན་སས་མཇལ་ཞིང་ལོ་དེར་ཡར་སྟོད་སྨད་
སོགས་སུ་འགྲོ་དོན་མཛད་ཅིང་གདན་སའི་འཇག་སྤྱིལ་ལ་ཟངས་གསེར་ལས་
བསྐྲུན་པའི་དབུ་གདུགས། སྟོན་པའི་ཚེམས་ལ་དངུལ་གྱི་ཟ་མ་ཏོག་མཁན་པོ་
བོ་དྷིས་ཞལ་ཀོས་སོགས་ཞལ་ཀོ་རྣམས་ལ་རིན་པོ་ཆེ་དང་ཙན་དན་གྱི་བཞུགས་
ཁང་རྣམས་ཕུལ། གདན་ས་ཉིད་དུ་འགྲོ་དོན་དང་ཙུ་རིར་རི་ཐེབས་བརྫངས།
དབུ་གདུགས་འཇག་སྤྱིལ་གྱི་སྒོ་ལ་ཤོང་ ཐབས་མ་བྱུང་བར་གསོལ་འདེབས་
མཛད་པས་བདེ་བླག་ཏུ་ཚུད། ཨེ་ཝཾ་ཐམས་ཅད་མཁྱེན་པ་གཤེགས་རྫོངས་ཀྱི་
གྲལ་དབུ་མཛད། ས་རྟ་ལ་གནས་ནང་དུ་གསེར་འབུམ་ལ་ཟངས་གསེར་གྱི་
ཆར་ཁེབས་ཕུལ་ཞིང་སྟག་རྩེའི་ས་སྐྱོང་ཞིང་འཕོས་པའི་གཤེགས་རྫོངས་ཀྱི་གྲལ་
ཐོག་དང༌། ནང་རྟེན་འོད་དཔག་མེད་ཀྱི་སྐུ་བརྙན་རབ་གནས་མཛད། རྗེ་
ཞྭ་ལུ་ལོ་ཙཱ་བ་ལ་མིང་གི་མངོན་བརྗོད་སྣ་ཚོགས་གསལ་བ་བསྒྱུར་བར་བཀས་
གནང་སྟེ་བསྒྱུར། ཏི་སེ་དང་ཆུ་བར་དུ་རི་ཐེབས་གནང་ཞིང་མངའ་རིས་སྐོར་
གསུམ་སོ་སོར་བཀའ་ཤོག་གནང་བས་གནས་ཆེན་གྱི་ཞབས་ཏོག་ཐམས་ཅད་
ཀྱིས་སྔར་མེད་བླ་ལྷག་ཏུ་བསྐྲུན། ཡར་རྒྱབ་ལ་སོགས་པ་ཐམས་ཅད་དུ་སོ་སོའི་
མོས་འདུན་བཞིན་ཆིབས་ཡང་ཡང་དུ་བསྒྱུར་ཏེ་གཞན་ཕན་མཛད། དེའི་ཚེ་
728



བྱ་གཙང་གི་དཔུང་ཆེན་སྐྱི་ཤོད་དུ་ལྷགས་ཏེ་གཞིས་ཀ་སྣེལ་བ་འཇིག་པར་ཉེ་བ་
ན་སྣེའུ་པ་ཉིད་དང་། སྟག་ལུང་པ་དང་འོལ་ཁ་བས་ངོ་ཆེན་ཞུས་སྟེ་དགུ་པའི་
ཚེས་བརྒྱད་ལ་གདན་ས་ནས་བཏེག་སྟེ་བཀྲ་ཤིས་སྒང་གི་ན་ཁར་ཕེབས། རྗེ་
ཆོས་གྲགས་རྒྱ་མཚོའི་དྲུང་རིན་པོ་ཆེར་ཡང་འཇིགས་སྐྱོབ་ཞུས་པ་བཅས་ཐུགས་
རྗེའི་རླབས་ཆེ་བ་དང་རྒྱལ་པོ་རྣམས་ཀྱང་སྔོན་གྱི་ལུགས་བཟང་ཆེས་མ་ཉམས་
པའི་སྐབས་ཡིན་པས་དམ་པའི་ཆོས་དང་མཐུན་པའི་བཀའ་ནན་ཡང་ཡང་་་་
བསྩལ་བ་ཚད་མར་བཟུང་སྟེ་སེར་འབྲས་ཀྱི་དགོན་སྡེ་ལ་གནོད་པ་མེད་ཅིང་
མཆོད་གཞིས་ཀྱང་སོ་སོར་གནས། སྣེལ་བའི་ ས་སྐྱོང་ངག་དབང་ལྷུན་པོ་་་
མཆེད་ལའང་སྐུ་སྐལ་གྱིས་ཕྱེ་སྟེ་གཞིས་ཀ་སྣེའུ་རང་གི་ཡོང་སྒོའི་ཁུང་ཇི་ལྟ་བ་
གནང་ནས་གེགས་སྐྱོན་མེད་པར་མཛད། ཁྱད་པར་དུ་ལྷ་ས་རྣམ་གཉིས་ལ་
འཚེ་བ་ཅུང་ཟད་ཀྱང་མེད། ཚལ་གུང་ཐང་དབུས་གླིང་ལ་སོགས་པ་གཟིགས།
ཆོས་འཁོར་བསམ་ཡས་སོགས་ནས་བརྒྱུད་དེ་དཔོན་ས་ཁྲི་ཐོག་ཏུ་བསྐོས་ཤིང་
ཤིས་བརྗོད་མཛད། ཆོས་དུ་མ་གནང་། དཔོན་བློན་རྣམས་ཀྱིས་གདན་ས་
ཡུན་བསྲིང་དགོས་ཀྱི་ཞུ་བ་ཕུལ། ལྷོ་རྒྱུད་དབང་པོ་སྐུ་གཤེགས་པར་ཞལ་ངོ་
རྣམས་ལ་འཁོར་བའི་ཆོས་ཉིད་ཀྱི་ངང་ཚུལ་དེ་ལྟ་བར་ཐུགས་མི་ངལ་བའི་ཆབ་
ཤོག་གནང་། ཡང་དབེན་དུ་སྐུ་མཚམས་མཛད་པ་ན་མཚན་ལྟས་རྩུབ་པར་
བྱུང་བ་ལ་ཕྱིས་གདན་སར་རྩུབ་འགྱུར་འབྱུང་བའི་ལྟས་སུ་གཟིགས། སླར་
ཡར་རྒྱབ་དཔོན་ས་གཤེགས་རྫོངས་ཀྱི་གྲལ་དབུ་མཛད་ཅིང་བདེ་མཆོག་གི་སྒོ་
ནས་ངན་སོང་སྦྱངས། ཉེ་གནས་ཆེན་མོ་འདས་པའི་དགེ་རྩ་རྒྱ་ཆེན་མཛད།
སྒམ་པོའི་ཆོས་རྗེ་བསྙེན་པར་རྫོགས། ས་སྐྱོང་དོན་རྡོར་བས་གཙང་དུ་སྤྱན་
དྲངས། ཐུ་བཙུན་བསོད་འབྱུང་བ་རབ་ཏུ་བྱུང་། བསུ་བའི་བཀོད་ཆེན་
གྱིས་རིན་སྤུངས་སུ་སྤྱན་དྲངས། ས་སྐྱོང་ཁུ་དབོན་ལ་རྫོགས་ཆེན་རྡོ་རྗེ་ཟམ་པ་
སོགས་དང་ཆག་ལོ་གསུམ་པ་དང་བྱམས་ཆེན་མཁན་པོ་སོགས་ལ་རང་བྱུང་བའི་
729



བཀའ་འབུམ་དང་ཁྲིད་སོགས་དུ་མ་གནང་། ཟ་དོར་རྗེ་མར་པ་ཡབ་སྲས་ཀྱི་
རྟེན་ལ་བཀུར་སྟི་མཛད། མར་པའི་ཆོས་ཁྲིར་བཞུགས་ཏེ་བརྟག་གཉིས་རྒྱུད་
གསུམ་དུ་བསྡུས་ཏེ་གསུངས། ཤངས་འབྲོང་ཁང་གི་བར་དུ་བྱོན། ས་སྐྱོང་
ཆེན་པོ་སོགས་ལ་སྦྱོར་དྲུག་ཁྲིད་མཛད། ཕྱོགས་དེའི་སེར་སྐྱ་མཆོག་དམན་
མཐའ་ དག་ གིས་ གུས་ པས་ བསྙེན་ བཀུར་ ཞིང་ ཚོགས་ ཆོས་ མང་ དུ་ གནང་།
དེར་བླ་མ་ཆོས་འཕགས་ལྟས་བཟང་པོ་དང་བཅས་གཤེགས་པར་དགེ་བ་རྒྱ་ཆེར་
མཛད། སླར་གཙང་པོ་བརྒལ་ཏེ་གསེར་མདོག་པཎ་ཆེན་རིན་པོ་ཆེས་གཞི་
ལེན་མཛད། བསམ་འགྲུབ་རྩེར་བསུ་བའི་བཀོད་པ་ཆེན་པོས་ཕེབས་ཤིང་
དཔོན་བློན་ལ་དུས་འཁོར་རྒྱུད་ཕྱི་དང་སངས་རྒྱས་དབྱངས་ཀྱི་སྦྱོར་དྲུག་ལ་་
སོགས་པ་གསུངས། བཀྲ་ཤིས་ལྷུན་པོའི་དགེ་འདུན་ལ་ཚོགས་ཆོས་དང་ཁྱད་
པར་དེའི་འདྲེན་པ་པཎ་ཆེན་ཡེ་ཤེས་རྩེ་མོ་ལ་མཁའ་འགྲོ་རྒྱ་མཚོའི་རྒྱུད་སོགས་
དང་། རྟ་ནག་ཐུབ་བསྟན་རྣམ་རྒྱལ་གྱི་འདྲེན་པ་ཀོང་སྟོན་དབང་ཕྱུག་གྲུབ་པ་
ལ་ཨོ་རྒྱན་བསྙེན་སྒྲུབ་ཀྱི་གཞུང་བཤད་སོགས་བསྩལ། སྣར་ཐང་གནས་རྙིང་
དགའ་གདོང་སོགས་ཀྱི་ཆོས་དཔོན་ཐམས་ཅད་ཀྱིས་གུས་པས་བཏུད། ཞྭ་ལུ་
གདན་ས་པ་རིག་འཛིན་རྒྱལ་པོ་སོགས་ཞྭ་ལུ་སྡེ་དགོན་གྱིས་གུས་པས་མཆོད།
སྐུ་ཅུང་ཟད་བསྙུན་པ་སྒྲོལ་དཀར་ལ་གསོལ་བ་བཏབ་པས་དྭངས། དཔལ་
སྣམ་སྐོར་དུ་སྤྱན་དྲངས་ཏེ་མཆོད། ལམ་དུ་གནས་པའི་སྐྱེ་བོ་མཆོག་དམན་སོ་
སོས་མཆོད་དེ་རིན་སྤུངས་སུ་ཕེབས། བྱམས་ཆོས་ལུང་གི་དཔོན་སློབ་ཐམས་
ཅད་ལ་གསུང་ཆོས་རྒྱ་ཆེར་གནང༌། བདེ་ལྡན་རྫོང་གི་དབེན་གནས་གསར་པ་
ལ་རབ་གནས་མཛད། རྩེ་ཤར་ནུབ་ལ་སྟོད་ལྷོ་བྱང་རྣམས་སོ་སོས་ཇ་འདྲེན་
ཕུལ། ས་སྐྱོང་ཆེན་པོས་གཞིས་ཀ་ཐམས་ཅད་དུ་འབུལ་བསྙེན་དང་ཁྱད་པར་
རིན་སྤུངས་སུ་མཐོང་ཐོས་ཀྱི་སྐྱེ་བོ་ཧ་ལས་པའི་འབུལ་ཆེན་བྱས། སླར་དབུས་
སུ་ཆིབས་བསྒྱུར། ཡར་འབྲོག་དཔོན་གྱིས་འབུལ་ཆེན་དང་། ལྷུན་རྩེར་་
730



ཕེབས། གདན་སའི་ཁུར་གནང་བར་ནན་གྱིས་ཞུས་པར་ཞལ་གྱིས་བཞེས་སྐྱི་
སྟོད་སྨད་དུ་ཕེབས། ལྷ་སར་མཆོད་པ་དང༌། པོ་ཊ་ལའི་ཁང་གསར་གྱི་རབ་
གནས་མཛད། གསང་ཕུ། གུང་ཐང་། དགའ་སྐྱོར་ཟུལ་གསུམ། སེར་
འབྲས་སོགས་བཤད་གྲྭ་རྣམས་ཀྱི་ཆོས་སྨྲ་བ་རྣམས་དང་སྒོ་ཡབ་སོགས་སྒྲུབ་གྲྭའི་
བླ་མ་ཐམས་ཅད་ཀྱིས་མཇལ་ཞིང་སོ་སོས་འདོད་ཆོས་ཞུས། མོན་དང་ཀོང་
པོའི་འབུལ་སྐྱེལ་རྣམས་འབྱོར། རྗེ་འཇིག་རྟེན་གསུམ་མགོན་དངོས་འབྱོན་
པར་ལུང་བསྟན་པའི་འབྲི་ཁུང་གདན་ས་པ་རྗེ་ཀུན་རིན་མཇལ་སླད་ལྷ་སར་
ཕེབས་པ་དང་ཁྱམས་ཁྲ་ཆེན་མོར་མཇལ། དབང་རྒྱུད་མན་ངག་མཐའ་ཀླས་
པས་ཐུགས་ཚིམ་པར་མཛད། སླར་འོན་ ཕྱོགས་ ལ་ ཆིབས་ བསྒྱུར་ བ་ནས།
སྨོན་མཁར་དུ་མཆོད་ཡོན་མཇལ། གདན་སར་ཕེབས་ཏེ་སྐུ་ སྐྱོས་ གནང༌།
གནས་ནང་དང་དགའ་ལྡན་མ་མོར་གདན་ས་པ་ གསར་དུ་བསྐོས། རྩེར་་་
ཕེབས་ཏེ་ཆོས་དུ་མ་གནང་། ཁ་རག་ཏུ་ཕེབས་ཏེ་གནས་གཟིགས། ས་སྐྱོང་
མཆོད་ཡོན་ལ་དུས་འཁོར་གྱི་དབང་གོང་མ་མཛད། ཟླ་བ་དེའི་ཉེར་གསུམ་
ནས་ལོ་མཚམས་ཀྱི་བཅད་རྒྱ་དམ་པར་མཛད། ཐུན་བར་དུ་ཆོས་དྲུག་ལུང་
སྦྱོར་ཆེན་པོ་མཛད། ལྕགས་བྱ་སར་ནས་མཱ་ཡའི་སྒྲུབ་ཐབས་སོགས་མཛད།
མནལ་ལྟས་ལ་སྤོས་ཀྱི་གླང་པོ་ཆེ་གངས་རི་ལྟ་བུ་ལ་ཆིབས་ནས་འབྱོན་པ་དང་།
འབྲུག་རིང་ཞིང་ཆེ་བ་དུ་བ་འཁྱིལ་བ་ལྟ་བུ་སྔོ་ནག་ལ་ཆིབས་ཏེ་ནུབ་ནས་ནུབ་
བྱང་དུ་སོང་བ་ན་དེའི་མགོ་བོ་སྤྲིན་གྱི་དབུས་སུ་ཞུགས་ཤིང་འབྲུག་སྒྲ་དྲག་པོ་
ཡུན་རིང་དུ་གྲགས་པའི་ལྟས་གཟིགས་པ་བདེ་ཆེན་ཡངས་པ་ཅན་གྱི་ཆོས་སྡེའི་
ལྟས་སུ་དགོངས། དབྱར་གཡུལ་རྒྱལ་གྱི་རྫོང་དུ་བཞུགས་ཏེ་སྐུ་མཚམས་ཐུན་
བར་དུ་གདན་བཞིའི་དཀྱིལ་ཆོག་དང་འདུས་པའི་བསྐྱེད་རིམ་རྣམ་བཤད་་་་
སོགས་མང་དུ་མཛད། ཇོ་མོ་ཁ་རག་གིས་བར་ཆད་སེལ་བ་དང་ཕྲིན་ལས་སྒྲུབ་
པར་གཟིགས། རྒྱལ་བའི་མཆོད་རྟེན་རིན་པོ་ཆེ་རང་བཞིན་འོད་འབར་བ་
731



མནལ་ལམ་དུ་གཟིགས་པས་རྟེན་འབྲེལ་དུ་རྣམ་རྒྱལ་མཆོད་རྟེན་མཛད། སྐུ་
མཚམས་ནང་མ་གྲོལ་ནས་ཡོན་བདག་ཆེན་པོ་མཆོད་ཡོན་སོགས་ལ་དུས་འཁོར་
གྱི་དབང་རྫོགས་སོགས་དང་བྱང་ཆུབ་སེམས་སྡོམ་གནང༌། མཆོད་ཡོན་ལྷན་
ཅིག་ལྷུན་རྩེར་ཕེབས། མི་དབང་ཆེན་པོ་ལ་ཕྱག་རྡོར་འཁོར་ཆེན་དབང་དང་།
བྱམས་ཆེན་གདན་ས་པར་ཆོས་དྲུག་ཁྲིད་རིམ་སོགས་གནང་། མདོ་ཁམས་རྒྱ་
སྟོན་སོགས་མང་དུ་འདུས་པར་ཆོས་ཀྱིས་ཚིམ་པར་མཛད། ས་སྐྱོང་ཆེན་པོས་
ཁྱད་ནོར་མང་དུ་ཕུལ། སྲིན་རིར་བདེ་མཆོག་རང་བྱུང་ལ་མཆོད་ཅིང་སྨོན་
འདུན་མཛད། བྱང་ཁ་བརྒྱུད་ཐུ་བཙུན་མཆེད་ཀྱིས་བསྙེན་བཀུར། ཟླ་བ་
བཅུ་གཅིག་པར་ཐེལ་དུ་ཕེབས། སྐུ་སྐྱོས་ཀྱི་མཆོད་སྦྱིན་མཛད། ཐར་མར་
འོད་དཔག་མེད་ཀྱི་སྐུ་རྒྱབ་མཐོ་བཅོ་བརྒྱད་པ་ཟངས་གསེར་ལས་བཞེངས་སུ་
བཅུག དེའི་ཚེ་ནག་པོ་ཆེན་པོས་འདུད་པའི་མནལ་ལྟས་ཤར། ཆུ་ཁྱི་ཟླ་བ་
དང་པོར་ཐེལ་གྱི་མཁན་སློབ་སོགས་དུ་མར་བདེ་མཆོག་ལྷ་ལྔའི་དབང་གནང་
ཞིང་སྒྲུབ་མཆོད་ཀྱི་རྒྱུན་མཛད། རྟེན་ཆེན་ཐེལ་དུ་སྤྱན་དྲངས་ཏེ་གཟུངས་
གཞུག་གྲུབ་ཅིང་རབ་གནས་མཛད། དགའ་སྟོན་ཡོན་རྫོངས་སོགས་སྔ་སྲོལ་
ལྟར་མཛད། ཆུ་བར་དུ་རི་ཐེབས་བརྫངས། རྩེ་དང་འཕྱོང་རྒྱས་སུ་ཕེབས་
ཏེ་སྐྱེད་མོས་ཚལ་དུ་སྐུ་མཚམས་མཛད། ཏི་སེར་རི་ཐེབ་གནང་། དཔལ་
རིའི་ལྷ་བབས་མཆོད་རྟེན་གྲུབ་པར་རབ་གནས་མཛད། ལྷུན་སྒང་དུ་ཕེབས་
ཏེ་ ལྷ་རིགས་ཀྱིས་མཆོད། གཡམ་བཟང་སྤྱན་སྔ་སོགས་བསྙེན་པར་རྫོགས།
སླར་སྲོང་བཙན་དུ་སྦྱིན་བདག་ཆེན་པོ་རྣམས་ལ་དུས་འཁོར་དབང་རྫོགས་པར་
མཛད། འཕགས་སྡེ་ལ་མགོན་པོ་ཕྱག་བཞི་པའི་དབང་མཛད་དེ་ཆོས་སྐྱོང་དུ་
འཛིན་པར་མཛད། སྣེའུ་གདོང་དང་བྲག་ཁར་མཆོད་ཡོན་མཇལ་ཞིང་རྡོར་
དབྱིངས་ཀྱི་དབང་སོགས་གནང་། །
སླར་ ཐེལ་ དུ་ ཕེབས་ ནས་ ཆོས་ མང་ དུ་ གནང་། སྐྱི་ ཤོད་ ལ་ ཐེགས།
732



འཕན་ཡུལ་རྒྱལ་ཕུ་ནས་ས་སྐྱོང་ཆེན་པོས་སྟོད་ལུང་བདེ་ཆེན་ལྷ་འབངས་སུ་ཕུལ་
བ་དེར་ཕེབས། ཟླ་བ་བརྒྱད་པར་ས་སྐྱོང་ཆེན་པོ་གཙོ་བོར་གྱུར་པའི་སྐྱེ་བོ་
མཐའ་ཡས་པས་བསུས་ཏེ་ཨར་བྱང་ཆུབ་ཡེ་ཤེས་ཀྱི་ཆོས་གཞི་གནམ་རྩེ་ལྡེང་དུ་
ཕེབས། རྗེ་ཀརྨ་པ་གཞུར་གདན་ཆགས་པ་དང་དུས་མཚུངས་པས་མཇལ་
བར་བཞེད་ཀྱང་དེར་དྭངས་མཇལ་རང་མ་གྲུབ། དགུ་པའི་ཚེས་གཉིས་ལ་ས་
སྐྱོང་ཆེན་པོར་འཆི་མེད་རྔ་སྒྲའི་དབང་བརྒྱ་རྩ་གནང་ཞིང་། ཚེས་དྲུག་ལ་ཚལ་
པ་བཀའ་འགྱུར་ཤིན་ཏུ་དག་པ་གསུང་རབ་ཞུས་དག་གི་མའི་ཐེས་སུ་བཞེངས་པ་
དེ་སོགས་དངོས་སྤྱད་དུ་མ་དང་། འཐུས་བཙུན་ཉིས་བརྒྱ་དེའི་ཕོགས་ཐེབས་
ཀྱི་མཆོད་གཞིས་རྣམས་ཕུལ་ཏེ་སར་པ་རྣམས་དགེ་བསྙེན་དུ་བཅུག བཅུ་པར་
སྙིང་དྲུང་སོགས་ནས་སྟག་ལུང་ཐང་དུ་ ཕེབས། ཆོས་རྗེ་མཆེད་ལ་རྡོར་་་་་
དབྱིངས་ཀྱི་དབང་སོགས་ཆོས་བཀའ་དུ་མ་གནང་ཞིང་ཚོགས་པ་ཐམས་ཅད་ལ་
ཆོས་དང་ཟང་ཟིང་གི་འབུལ་འགྱེད་རྒྱ་ཆེར་མཛད། འབྲི་ཁུང་དུ་སྤྱན་དྲངས་
ཏེ་ལམ་དུ་འགྲོ་དོན་མཛད་བཞིན་པས་ཆོས་རྗེ་ཐོག་ཁ་བ་དཔོན་སློབ་ཀྱིས་སྡུན་
བསུས་ཏེ་མཚེའུ་ཁའི་གཟིམས་ཁང་ཆེན་པོར་ཕེབས། མཁར་ཐོག་དཔོན་བློན་
གྱིས་འབུལ་ཞབས་མཛད། ཆོས་རྗེ་ཁུ་དབོན་ལ་འབུལ་ནོད་ཚོགས་པར་མང་
སྐོལ་ འབྱེད་ བཅས་ ཡོ་ བྱད་ གནང་། བཅུ་ གཅིག་ པར་ ཐེལ་ དུ་ ཕེབས་ ཏེ།
མཆོད་པ་དང་སྐྱོབ་པའི་བསྟོད་པ་མཛད། མཁན་སློབ་སོགས་བླ་མ་རྣམས་ལ་
དབང་ཆོས་དུ་མ་གནང༌། ཆོས་རྗེ་རིན་པོ་ཆེ་ཁུ་དབོན་ལ་ཚེ་དབང་དུས་་་
འཁོར་གྱི་དབང་སོགས་ཀྱིས་བཞེད་པ་བསྐངས། ཆུ་ཕག་ལོ་གསར་པའི་ཉེར་
བརྒྱད་ལ་ཆོས་རྗེས་སྐྱེལ་ཐུང་བཅས་བཏེག བྱང་གིས་ཅི་རིགས་པར་བྱོན་ཏེ་ཉི་
ཁྲི་ལ་སོགས་པར་གཞན་དོན་མཛད། འདམ་གཞུང་རྣམས་སུ་ཕེབས། ཡོར་
དགོན་དུ་སྐུ་འབུམ་ལ་མཆོད་པ་མཛད། དམ་ཅན་པས་བསུ་བ་དང་རྒྱན་་
དགོས་ཚུལ་སྟོན་པར་གཟིགས། རྩེ་ལྡེང་དུ་བྱོན་ཏེ་ས་སྐྱོང་ཆེན་པོས་ཞབས་
733



བཀུར་གྱི་མཐུན་སྤེལ་རྟག་པར་སྦྱར་ཏེ་དགོན་ས་བརྟགས་པ་ན་ལྷ་བརྒྱད་གངས་
ཀྱི་ར་བའི་དབུས། རི་བོ་འབྲང་རྒྱས་ཤེས་བྱ་བ་གཉན་ཆེན་པོ་ཐང་ལྷའི་ཤར་
ཕྱོགས་བདེ་ཆེན་གྱི་རི་བོ་ཉིད་འཐད་པར་གཟིགས་ཏེ་གསུམ་པའི་བཅུ་གསུམ་
ནས་ས་སློང་གི་ཆོ་ག་ཉིན་གསུམ་མཛད་པའི་ཐོ་རངས་མནལ་ལྟས་དགེ་བ་་་
གཟིགས་ནས་དེའི་ཉེར་བཞི་གཟའ་སྐར་བཟང་བ་ལ་དུས་འཁོར་ཐུགས་དཀྱིལ་
དང་འབྲེལ་བར་ལྟོ་འཕྱེ་བརྟག་པ་སོགས་ས་ཆོག་བཀྲ་ཤིས་དང་བཅས་པ་མཛད།
དགུང་ལོ་ང་གཅིག་པ་ཆུ་མོ་ཕག་ལོ་ཟླ་བ་བཞི་པའི་ཚེས་བཅུ་དགུ་གཟའ་སྐར་
སྦྱོར་བྱེད་དགེ་བར་གཙུག་ལག་ཁང་བླ་བྲང་དང་བཅས་པ་ཀ་བ་བདུན་ཅུ་དོན་
དྲུག་གིས་ཡུལ་བླ་ཡེལ་ཆེན་མོ་སྐོར་ལམ་གྲྭ་ཁང་བརྒྱ་དང་གོ་བདུན་རྣམས་ཀྱི་
རྨང་བཏིང་། ཉེར་གསུམ་ལ་དཀོན་མཆོག་མཆོད་པ་རྒྱ་ཆེན་དང་ལྷ་ས་བསམ་
ཡས་སོགས་ལའང་མཆོད་འབུལ་བ་བརྫངས་ཏེ་གེགས་མེད་དུ་འགྲུབ་པར་་་་་
གསོལ་འདེབས་མཛད། ས་སྐྱོང་ཆེན་པོས་ཞལ་བསྒོས་ཀྱིས་གཙང་དབུས་་་
ཁམས་འབྲོག་གི་ལས་མི་མཐའ་ཡས་པས་བརྩིགས། ཟླ་བ་དགུ་པ་ཡན་གྱིས་
གཙུག་ལག་ཁང་འོག་ཐོག་སྐོར་ཁང་གཉིས་ཐོག་ཁང་ཕྲན་རྣམས་ཕལ་ཆེར་གྲུབ།
དགུ་པའི་ཉེར་གསུམ་ལ་འདུ་ཁང་ཞལ་བསྲོའི་འབུལ་ཞབས་རྣམས་ས་སྐྱོང་རིན་
ཆེན་རྒྱལ་མཆོག་གིས་བསྒྲུབས། རྩེ་འབྲི་གདན་སྟག་ལུང་སོགས་ཐམས་ཅད་
ནས་ལེགས་ཇ་ཕུལ། དེ་དག་གི་སྐབས་ཁྲིད་ལུང་དུ་མ་གནང་ཞིང་སར་བུ་
རྣམས་རབ་ཏུ་བྱུང་སྟེ་དབང་ཆོས་རྒྱ་ཆེར་གནང་ཞིང་རྒྱུད་སྡེའི་ལག་ལེན་དུ་མ་
བཙུགས། གནས་ནང་ཆུ་ ཤུལ་ སོགས་པར་བཞུགས་ཤིང་འགྲོ་དོན་མཛད།
ཤིང་བྱི་ཤར་ནས་བསླབ་བཏུས་སོགས་གསུངས། གློ་བོ་ཆོས་རྗེ་བློ་རྒྱམ་གྱིས་
གངས་ ཅན་དང་ཏི་སེ་གཅིག་གམ་དྲིས་པའི་ལན་མཁས་ པའི་རྣ་རྒྱན་མཛད།
སྐྱོར་ལུང་ལུམ་པ་སོགས་ནས་ཕེབས། རྩེར་མཆོད་ཡོན་མཇལ། སླར་གདན་
སར་ཕེབས་ཏེ་ཆོས་ཀྱི་འཕྲིན་ལས་དང་ཕྱོགས་ཀྱི་འབུལ་སྐྱེལ་བ་རྣམས་ལ་ཆོས་
734



དང་ཟང་ཟིང་གིས་ཚིམ་པར་མཛད། ཡང་དགོན་ ཕོ་བྲང་གི་རྟེན་གསར་་་་
བཞེངས་རྣམས་ལ་ཤིས་བརྗོད་མཛད་དེ་བྱམས་པའི་གསེར་སྐུ་རྒྱབ་མཐོ་དྲུག་པ་
བཞེངས་པར་བཀའ་དང་བཅས་གནང་ཞིང་ཕྱིས་གྲུབ་པ་ན་རབ་གནས་མཛད་
དེ་མོན་ཆོས་སྡེའི་རྟེན་གཙོར་གནང་། ཏི་སེར་རི་ཐེབས་བརྫངས།
བདུན་པར་སྣེའུ་གདོང་རྩེར་དཔོན་ས་ལ་འཇའ་ས་ཞུ་བ་དང༌། སྤྲུལ་སྐུ་
ཆོས་དཔལ་ཡེ་ཤེས་ཀྱི་འཕྲིན་ལས་ཀྱི་རྒྱུན་གྱི་རྟ་འབུལ་དང་བཅས། འཛམ་
གླིང་བདག་པོ་ཧུང་ཇིའི་དྲུང་དུ་གནང་། སྤྱིར་གཡུང་པས་རྒྱལ་རྩེ་བའི་སྟེང་དུ་
དམག་བཏེག་པ་བརྒྱུད་འདེད་ཀྱི་ལེ་ལན་འགའ་དང་འགས་རིན་སྤུངས་པ་
དཔོན་བློན་ལྷོ་སྟོད་པ་ལ་ཐུགས་མ་གཤིན་པར་ཡོད་པ་ལ་དཔུང་རྣམས་ཀྱིས་ལྷོ་
སྟོད་པ་བསྡིགས་པར་ཆས་པ་ན་སྔར་གྱི་སྦྱིན་བདག་ཡིན་པའི་རྒྱུད་དང་ཐུགས་
བརྩེས་ཉེ་བར་དགོངས་ཏེ་དཔོན་གཡོག་ཞུ་འཇགས་ཆེད་བཞེས་གནང་བས་
གཞིས་ཀ་ནས་ཀྱང་གསན་པ་སྣ་ཙམ་ཕུལ་བས་ཆོག་པ་བྱུང་སྟེ་ལྷོ་སྟོད་པའི་སྲིད་
བརྟན་པའང་རྗེ་འདིའི་བཀའ་དྲིན་ཡིན། འདི་སྐབས་སྤེ་ཆུང་བའང་བདེར་
འཇགས་ཀྱི་བཀའ་དྲིན་བསྩལ་ཞིང་། དེ་ལྟར་འཕྱོང་རྒྱས་སུ་བཞུགས་ཏེ་་་
འཁྲུག་རྩོད་རྣམས་ཉེ་ཞིར་མཛད་ནས་མི་འཇིགས་པའི་སྦྱིན་པས་འགྲོ་བ་དེ་དག་
བདེ་བར་བཀོད་དེ། རྩེ་ བྲག་ ཁ་ ཐར་མ་ སོགས་ བརྒྱུད་གདན་སར་ཕེབས། །
དེ་ཐམས་ཅད་དུ་རྒྱ་སྟོན་དབོན་སོགས་མང་པོར་ཆོས་དང་གདམས་ངག་ཅི་
རིགས་པ་གནང་ཞིང་རབ་བྱུང་བསྙེན་རྫོགས་མང་དུ་བསྒྲུབས། རྩེར་སྨན་
ཁང་པ་རབ་ཏུ་བྱུང་། ཡར་རྒྱབ་སོགས་ནས་སོ་སོའི་ཞབས་ཏོག་དང་དབང་
ཆོས་མང་དུ་གནང་ཞིང་སྣེའུར་ཕེབས། འབྲས་སྤུངས་གདན་ས་མཁས་བཙུན་
པ་སོགས་ལ་དབང་ཆོས་མཛད། གཉིས་པའི་བཅུ་གཅིག་ལ་ས་སྐྱོང་ཆེན་པོ་
དང་བཅས་མཆོད་ཡོན་ལྷན་གཅིག་པོ་ཊ་ལར་ཕེབས། སྒོ་ཡབ་གདན་ས་པ་
དང་སྐུག་ལ་ཆོས་རྗེ་རྣམས་ལ་ཆོས་དུ་མ་གསུངས། སླར་ཡངས་ཅན་དུ་ཕེབས།
735



གཙུག་ལག་ཁང་སོགས་སྤེན་བད་ཀྱི་བར་དུ་གྲུབ་འདུག་པའི་རི་མོ་ཤིང་རྩི་སོགས་
ཀྱི་མགོ་བརྩམས། ཕྱོགས་ཀྱི་འདུས་པ་རྣམས་ལ་གསུང་ཆོས་ཅི་རིགས་གནང་།
ནད་ཡམས་ཅུང་ ཟད་བྱུང་བ་དཀོན་ཅོག་ལ་གསོལ་འདེབས་སྲུང་མར་ཕྲིན་་་་
བཅོལ་མཛད་པས་ཞི། བླ་མེད་ཀྱི་དཀྱིལ་འཁོར་སྒྲུབ་མཆོད་བརྒྱ་ཕྱེད་དང་ཉེ་
བ་གཙུགས། ཕྱོགས་ཐམས་ཅད་དུ་ཆོས་སྡེའི་གྲགས་དཀར་གྱིས་ཡོངས་སུ་
ཁྱབ་ པ་ སྔོན་འབྲུག་ མགོ་ སྤྲིན་ གསེབ་ན་ སྒྲ་སྒྲོགས་པའི་རྟེན་འབྲེལ་ དུ་ སྣང་།
སྔོན་དཔལ་མཁའ་སྤྱོད་དབང་བོས་འདི་དང་མི་རིང་བའི་ཕུག་ཏུ་སྒྲུབ་པ་མཛད་
པས་མཁའ་སྤྱོད་ཕོ་བྲང་དུ་གྲགས་ཤིང་དེ་ནས་མ་འོངས་པ་འདིར་ཁོ་བོའི་གནས་
འབྱུང་ཞེས་ལུང་བསྟན་པ་ལྟར་རོ། །དེ་ལྟར་དགུང་ལོ་ང་བཞི་ཡན་གྱི་རྣམ་
ཐར་རྗེ་ཉིད་ཀྱིས་ཚིགས་བཅད་དུ་མཛད་པའི་རྟོགས་བརྗོད་ཨུཏྤ་ལའི་དོ་ཤལ་
ལས་ཅུང་ཟད་བསྡུས་ཏེ་བཀོད་པ་ཡིན་ལ། དེ་ནས་ཡངས་པ་ཅན་དུ་རྟེན་ཆེན་
གཙོ་འཁོར་རྣམས་བཞེངས་པ་དང་། ཞྭ་དམར་ཅོད་པན་འཛིན་པ་ན་རིམ་གྱི་
གསེར་སྐུ་སྐུ་ཚད་མ། མགོན་ཁང་དུ་ཀར་ལུགས་དང་ཐེལ་པའི་ཆོས་སྐྱོང་གི་སྐུ།
སྟེང་འོག་ཐམས་ཅད་དུ་རི་མོའི་བཀོད་པ་ཁྱད་མཚར་སྨན་ཐང་པ་སྨན་བླ་དོན་
གྲུབ་ཡབ་སྲས་དང་མཁྱེན་བརྩེ་བས་བྲིས། གཙུག་ལག་ཁང་ཕྱི་ནང་ཐམས་
ཅད་ལྷན་ཅིག་ཏུ་གྲུབ་པས་གྲུབ་སླ་བ་དང་དངོས་གཙང་བ་སོགས་ཡ་མཚན་ཆེ་
བར་ཀུན་གྱིས་གླེང་ངོ༌། །
མདུན་གྱི་ནེའུ་ཐང་ལ་གོས་སྐུའི་ཚད་ཀྱི་རས་བཀྲམ་པའི་སྟེང་དུ་སྨན་ཐང་
འཇམ་དབྱངས་པས་ཟ་འོག་གི་ལྷམ་གྱོན། སོལ་པིར་ཡུ་བ་ཅན་ཕྱག་ཏུ་ཐོགས་
པས་ཐུབ་ཆེན་གྱི་སྐུ་བྲིས་ཏེ་ཚོན་ཡིག་བཏབ་ནས་ཇི་ལྟ་བར་གོས་ཆེན་ཁ་དོག་སོ་
སོ་དྲས་ནས་བསྒྲིགས་པའི་གོས་སྐུ་ཤིན་ཏུ་ཆེ་བ་བསྒྲུབས་ཏེ་རབ་གནས་ལ་སོགས་
པའི་དུས་སུ་ངོ་མཚར་གྱི་ལྟས་མང་དུ་བྱུང་སྐད། གོས་སྐུ་ཆེན་པོ་འདི་ལྟ་བུར་
ཐིག་འདེབས་སོགས་མི་དགོས་པར་འོལ་སྤྱིས་བྲིས་པའི་ལན་ཞིག་ལས་སྤོ་ལེན་
736



སོགས་མ་དགོས་པས་བཟོ་བོ་མཁས་པའི་ཕུལ་དང་རྗེ་ཉིད་ཀྱི་ཐུགས་རྗེ་གཅིག་ཏུ་
འཇུག་པའོ། །ཞིང་སྐྱོང་མི་ལ་བརློམས་ཏེ་དགའ་ལྡན་མ་མོའི་གཙང་ཁང་གི་ཀ་
བ་ནང་མ་རུལ་ཡོད་པས་བརྗེ་བ་ལ་ཕེབས་དགོས་པར་ཞུས་ཏེ་རྟ་ལོར་ཕེབས་ཏེ་
འཕྲུལ་གྱིས་གསོ་བ་མཛད། དེ་ཚེ་མཐུ་སྟོབས་ཆེན་པོའི་དམག་དཔུང་གཡེ་བླ་
འབྲིང་དུ་ལྷགས་པས་ཀུན་གྱིས་མགོན་སྐྱབས་ཞུས་ཏེ་དམག་ཞི་བ་དང་སྡེ་དཔོན་
མང་ཞིག་ལ་སྐྱབས་སྦྱིན་མཛད། དགུང་ལོ་དྲུག་ཅུ་པ་སྤྲེལ་ལོར་རྗེ་དཔའ་བོ་
སྤྲུལ་སྐུ་གཙུག་ལག་ཕྲེང་བ་རབ་ཏུ་བྱུང༌། དེ་ཚེ་རྒྱ་ནག་གི་ཕོ་ཉ་རྣམས་འཁོར་
ཏེ་ལུང་ལིང་ཇི་འབུལ་ནོད་རྒྱ་ཆེར་བྱུང་། ས་སྐྱོང་དོན་རྡོར་བ་གནམ་དུ་
གཤེགས། དུས་ཐའི་ཚོགས་རྗེས་སུ་བཟུང་༌། སྐྱི་གཡོར་སོགས་ཕེབས་ལམ་དུ་
འགྲོ་དོན་མཛད་ཅིང་གདན་ས་མཐིལ་དུ་ཕེབས་ཤིང་འཕྲིན་ལས་ཆེན་པོ་དུ་མ་
མཛད། སླར་ཡངས་པ་ཅན་དུ་བྱམས་ཁང་ཆེན་མོ་ཁྱམས་རུང་ཁང་དང་་་་
བཅས་པ་ཀ་བ་བརྒྱ་ལྷག་གི་ས་མཛད་དེ། བྱམས་པའི་སྐུ་བཞེངས་པར་བཞེད་
ཀྱང་མནལ་ལྟས་སུ་བདག་ཅག་གི་སྟོན་མཆོག་ཤཱཀྱའི་དབང་པོ་ཆོས་འཆད་ཅན་
གཟིགས་པས་དེ་ལྟ་བུའི་གསེར་སྐུ་ཤིན་ཏུ་ཆེ་བ་འཁོར་དང་བཅས་པ་བཞེངས་
པར་མཛད་ནས། བཀའ་འགྱུར་རོ་འཚལ་ཡང་གསེར་འབའ་ཞིག་ལས་་་་་་
བཞེངས་པ་དང་ཐུགས་དམ་བསྟན་འགྱུར་བཞེངས་པ་དང་མཛད། མཚན་
ལྡན་ཐོད་པ་སྨུག་ཆུང་གི་མཁའ་འགྲོ་མ་དེའི་སྐུ་སྐྱེ་བ་ལྔ་པ་རྗེ་བཙུན་མ་སྙན་
གྲགས་བཟང་མོ་རབ་བྱུང་མར་བསྒྲུབས་ཤིང་གསུང་ཆོས་དུ་མ་གནང་ནས་རྩ་
བའི་སློབ་མར་གྱུར། མཁས་པ་ཆེན་པོ་འཆི་མེད་དཔལ་བཟང་པོས་གསུང་
ཆོས་མང་དུ་གསན། ཐུགས་དད་པ་མི་ཟད་པར་ཐོབ་ཅིང་ཕྱག་ཆེན་རྣམ་་
བཤད་ཀྱི་ཐུགས་རྩོམ་ཞུས། འབྲི་ཁུང་དབོན་ཕུ་ལུང་པའི་བདག་རྒྱུན་མཛད་
དེ། རབ་ཏུ་བྱུང་ནས་གསུང་ཆོས་ཅི་རིགས་པར་གནང་ནས་འགྲུལ་ཁང་པ་
དང་དཔོན་སློབ་གཉིས་ཀྱིས་འབྲི་ཁུང་གི་གདན་ས་པར་ནན་གྱིས་བསྐོ་བ་མཛད།
་
737



གདུང་བརྒྱུད་སྐུ་གཞོན་པ་དགེ་ཚུལ་བསྒྲུབས་ནས་ཐེལ་གྱི་གདན་སའི་གོ་སར་
བསྐོས། རྗེ་ཀརྨ་པ་བརྒྱད་པ་ཀོང་པོར་ཕེབས་པར་གདན་འདྲེན་ཡང་ཡང་དུ་
གནང་ཞིང་ཁྱད་པར་དབོན་པོ་ཆོས་སྐྱོང་བ་གནང་སྟེ་ཁོང་གིས་ཀྱང་ཕེབས་པའི་
ཞལ་བཞེས་མ་བྱུང་གི་བར་དུ་ཅི་ལ་ཐུག ང་མི་འགྲོ་ཞེས་ཡུན་བསྲིངས་ནས་
བསྡད། རྗེ་ཀརྨ་པ་ཉིད་ཕེབས་པར་སྤྲོ་ནའང་སྒར་པ་རྣམས་ཀྱིས་མི་ཕེབས་
པར་ཞུས། སྤྱི་ལོར་རྩེར་བཞུགས་དུས་རྗེ་རང་གི་ཕྱག་བྲིས་ངེད་རང་མཇལ་
ཤིན་ཏུ་སྤྲོ་བར་ཡོད་རུང་སྒར་པ་རྣམས་ཀྱིས་དབང་མ་འདུས་པས་ཕེབས་པར་རྔོ་
མ་ཐོགས་མི་རིང་བར་མཇལ་སྤྲོ་བ་ཕེབས་པས་ཆབ་ཤོག་དབུར་བཞག་སྟེ་ངའི་བླ་
མ་དེའི་དྲུང་ན་མི་གཞན་མེད་ནང་ལ་བཀའ་ཤོག་ནང་གཙང་འདི་ལྟ་བུ་ཕེབས་
ཤིང་ཡོད་པ་ཡིན་གསུངས། དབུ་ཕྱག་གིས་ཕུར་ཞིང་ད་ནི་ཁོ་བོ་བསྡད་པ་ལ་
དགོས་པ་མི་འདུག་གསུངས་ནས་དེ་མ་ཐག་རྩེ་ནས་ཕྱགས་བཏེག ཐེལ་ནས་
དགོན་ཐང་བར་ཞབས་སྐྱེལ་མཛད། གདན་ས་ཐེལ་གྱི་གོ་ས་འདི་ང་ལ་ཤིན་ཏུ་
གནོད་པར་བྱུང་གསུངས་ཤིང་ལམ་དུའང་མྱུར་བས་ཕེབས་ཏེ་ལྷ་སར་ཇོ་བོ་ལ་
རིན་པོ་ཆེའི་བཞུགས་ཁྲི་ཕུལ་ཏེ་ཡངས་པ་ཅན་དུ་ཕེབས། རྗེ་ཀརྨ་པའི་དྲུང་དུ་
ཀོང་སྟོད་དམ། དྭགས་ཀོང་གི་མཚམས་ཙམ་དུ་མཇལ་ཨི་གྲུབ་སྨོན་ཞེས་དང༌།
དབོན་པོ་ཆོས་སྐྱོང་བ་ལའང་ལོག་ཤོག་གི་བཀའ་ལུང་ཕེབས་ཏེ། དགུང་ལོ་
དོན་གཉིས་པ་སྤྲེལ་ལོ་ཟླ་བ་བཅུ་གཅིག་པའི་ཉེར་ལྔ་ལ་དགོངས་པ་ཆོས་ཀྱི་་
དབྱིངས་ཆེན་པོའི་ཀློང་དུ་ཐིམ་ཞིང་སྐུ་གདུང་རིན་པོ་ཆེ་ནི་དངུལ་གྱི་མཆོད་རྟེན་
རྨད་དུ་བྱུང་བ་བསྒྲུབས་པར་བཞུགས་སུ་གསོལ། མདོར་ན་རྗེ་འདི་ནི་གསན་
པ་རྒྱ་ཆེ་ཞིང་རྣམ་པར་དག སྒྲུབ་ཐབས་རྣམ་བཤད་དཀྱིལ་ཆོག་དྲི་ལན་ལ་
སོགས་པའི་བསྟན་བཅོས་ཆེས་མང་དུ་མཛད་པ་ཐམས་ཅད་ཀྱང་ཚིག་དོན་
བཟང་པོ་ཟབ་བརླིངས་ཕུན་སུམ་ཚོགས་པ་ཤ་སྟག་ལ། དེའི་དུས་ཀྱི་དབུས་
གཙང་དྭགས་ཀོང་མངའ་རིས་ཕྱིན་གྱི་འཐབ་རྩོད་སྡུག་བསྔལ་བས་ཉེན་པ་་་
738



ཐམས་ཅད་ལ་མི་འཇིགས་པའི་སྐྱབས་སྦྱིན་གནང༌། བླ་དཔོན་ཐམས་ཅད་ཀྱི་
འདི་དང་གཏན་གྱི་མགོན་སྐྱབས་དཔུང་གཉེན་གཅིག་པུར་བཞུགས་ལ། རྒྱལ་
བསྟན་གྱི་རྩ་ལག་མཁན་སློབ་འདུས་པའི་སྡེ་རིས་སུ་མ་ཆད་པ་མཐའ་དག་ལ་
དམ་པའི་ཆོས་ཀྱི་བཀའ་དྲིན་གཞལ་དུ་མ་མཆིས་པས་ཡོངས་ཀྱི་དགེ་བའི་བཤེས་
གཉེན་ཆེན་པོར་གྱུར་པ་ལ་སློབ་མའང་རེ་རེ་བཞིན་བགྲང་བའི་གནས་སུ་སྤྱིར་མ་
ལགས་ཀྱི་ཕལ་ཆེར་རྣམ་ཐར་གྱི་ཞར་དུ་ཅུང་རེ་སྨོས་ལ་འོན་ཀྱང་སྒེར་སློབ་ཙམ་
གྱི་ཁ་ཤས་ཟུར་དུ་སྨོས་ན། ཡངས་པ་ཅན་གྱི་འདྲེན་པའི་གཙོ་བོ་སྣར་ཐང་
མཁན་ཆེན་ཤེས་རབ་དཔལ་ལྡན་པ་ནི་སྣར་ཐང་མཁན་པོ་དཔལ་ལྡན་བཟང་པོ་
དང༌། ཤེས་རབ་རྒྱལ་མཚན་སོགས་ལས་བཀའ་གདམས་རིན་པོ་ཆེའི་ཆོས་
སྐོར་རྣམས་གསན། ཤཱཀྱ་མཆོག་ལྡན་དང༌ གླང་ཐང་པ་ལས་དབང་ལུང་་་་
འགའ་ཞིག་ཞུས། སྤྱན་སྔ་རིན་པོ་ཆེ་དང་མཇལ། མན་ངག་ཟབ་རྒྱས་མང་
པོ་སྩལ། སྟག་ལུང་རྣམ་རྒྱལ་གྲགས་པ་དང་། ཆགས་ལོ་གསུམ་པ། ཞ་ལུ་
ལོ་ཆེན། མཁན་ཆོས་གྲུབ་སེང་གེ་སོགས་བསྟེན། ཡངས་ཅན་དུ་ཀློག་པའི་
སློབ་དཔོན་དང་། དུས་འཁོར་གྱི་རྡོ་རྗེ་སློབ་དཔོན་མཛད། ཕྱིས་གདན་
སའི་མཁན་པོ་མཛད་པས་ཞལ་སློབ་གྲྭ་རིས་བཅས་ཀྱིས་སྤྱན་སྔ་དང་མཉམ་པ་
ཙམ་གྱི་གུས་ཞབས་ཕུལ། གནས་བརྟན་ཡན་ལག་འབྱུང་གི་སྤྲུལ་པར་གྲགས།
འབྲི་གུང་རཏྟཱ། རྗེ་དབོན་ཆོས་སྐྱོང་། དྷི་ཚ་ཀུན་དགའ་རྒྱལ་མཚན་སོགས་
ཀྱི་ཡོངས་འཛིན་མཛད། རྗེ་སྤྱན་སྔ་རིན་པོ་ཆེ་གཤེགས་པའི་རྗེས་ སུ་ཡང་་
དགོངས་རྫོགས་རྟེན་བཞེངས་སོགས་ཀྱི་ཐུགས་འགན་མཛད། སྐུ་ཚེ་མཐར་
ཕྱིན། སྐུ་གདུང་བཞུས་པའི་ཚེ་ཐུགས་མ་ཉམས་པར་བྱོན་པ་ཡང་ཉིད་ཀྱི་་
གཟིམ་སྐུའི་ནང་རྟེན་དུ་བཞུགས་སོ། །
དེ་ལས་འཕྲོས་ཏེ་ཡངས་ཅན་གྱི་མཁན་རབས་རྣམས་སྐབས་འདིར་འགོད་
པར་རིགས་ཏེ། མཁན་རབས་གཉིས་པ་སློབ་དཔོན་དགེ་འདུན་བཟང་པོ་ནི།
739



རོང་པོ་འདམ་དུ་འཁྲུངས། སྤྱན་སྔ་རིན་པོ་ཆེའི་ཞབས་ཕྱིར་འབྲངས། སྡོམ་
གསུམ་རིམ་པར་ནོད། རིག་གནས་ཀུན་དང་གར་འཆམས་བྲི་ ཐིག་ ཐམས་
ཅད་ལ་མཁས། རྗེའི་མཆོད་ཤོམ་པ་ཡིན། རྡོར་ཕྲེང་མི་ཏྲ་བརྒྱ་རྩ། སྒྲུབ་
ཐབས་བརྒྱ་རྒྱམ། ཕྱག་ཆེན་ཆོས་དྲུག་སོགས་དབང་ལུང་གི་རྒྱ་མཚོ་འཁྱིལ།
མཁན་ ཤེས་ རབ་ དཔལ་ ལྡན་ གཤེགས་ ནས་ ཡངས་ ཅན་ གྱི་མཁན་པོ་མཛད།
སྦྱོར་དྲུག་གི་རྟགས་རྣམས་རྫོགས་གདན་ས་འདིར་རས་ཆོས་ཀྱི་སྲོལ་བཙུགས།
རྗེ་བརྒྱད་པ་དང་ཞྭ་དམར་དཀོན་མཆོག་ཡན་ལག་དབུས་ཕྱོགས་སུ་ཕེབས་པའི་
ཟིལ་མ་བཟོད་ནས་ཡངས་ཅན་ཞྭ་དམར་པ་ཡང་གཤེགས། རྗེ་ཟུར་པ་རཏྣ་
ཡང་སྤྲུལ་སྐུ་འདས་པས་ངོ་སྐྱེངས་ནས་རྟེན་མཆོད་ཕྱག་དཔེ་རྣམས་བསྣམས་ཏེ་
བྲོས་ མ་ ཐབས་ སུ་ ཕེབས་ སྐབས་ རྗེ་ འདིས་ སྒར་ དགོན་ གྱི་ མགོ་ སྡུད་ མཛད།
གནམ་ཁོག་གི་ཡུལ་འབྲོག་ཐམས་ཅད་ཀྱིས་ཞབས་པད་སྤྱི་བོར་མཆོད། རྗེ་
ཡབ་སྲས་ལྷན་རྒྱས་གདན་སར་སྤྱན་དྲངས། ཞྭ་དམར་ལྔ་པ་སེང་ཁྲིར་མངའ་
གསོལ་གྱི་ཞབས་ཕྱི་ཞུས། རྗེ་བརྒྱད་པར་དཔལ་དུས་ཀྱི་འཁོར་ལོའི་དཀྱིལ་
འཁོར་གྱི་དབང་རྒྱས་པར་ཕུལ། ཁྲི་ཐོག་ཏུ་གནམ་ལོ་ཉི་ཤུར་བཞུགས། བ་
ལེ་སངས་རྒྱས་དཔལ་བཟང་། དྷཱི་ཚ་ཀུན་དགའ་རྒྱལ་མཚན། དབོན་གོ་ཤི་
ཀརྨ་བསྟན་འཛིན་སོགས་ཞལ་སློབ་ཀྱང་མང་དུ་བྱོན་ནོ། །
མཁན་རབས་གསུམ་པ་ཆོས་རྗེ་ཁྱམ་ཀ་བ་ནི་སྟོད་ལུང་ཕྱམ་ཀ་གོང་མའི་
ཞལ་ངོར་འཁྲུངས། ཡངས་ཅན་གྱི་ཆོས་གྲྭར་ཞུགས། སྤྱན་སྔའི་ཞབས་ཟིན་
ཙམ་ཡིན། མཁན་དགེ་འདུན་བཟང་པོ་དང་། སྣར་ཐང་མཁན་ཆེན་ནས་
སྤྱན་སྔའི་བཀའ་འབུམ་ལས་བཤད་པའི་དབང་ལུང་རྣམས་ཞུས། ཚོགས་ཆེན་
གྱི་བྱང་འདྲེན་ཡུན་རིང་གནང༌། མི་བསྐྱོད་ཞབས་ལས་ཀྱང་བཀའ་ཆོས་་་་
འགའ་རེ་ནོད། ཞབས་དྲུང་རིན་པོ་ཆེ་ནས་སྒྲུབ་ཐབས་རྒྱ་མཚོ་དང་སྐྱེས་་
རབས་བརྒྱ་རྩ་སོགས་ཀྱི་ལུང་ཞུས། རྗེ་དཀོན་མཆོག་ཡན་ལག་གིས་གདན་
740



སའི་མཁན་པོར་བསྐོས། ལོ་བཅུ་ཙམ་དུ་ཁུར་ལེན་མཛད། དེ་ནས་གནས་
ནང་གི་མཁན་པོར་ཡང་ཕེབས། འདི་པ་སྐུ་ཚེ་རིང་པོ་རང་མ་བཞུགས། །
མཁན་རབས་བཞི་པ་དྲུང་པ་ལེགས་སྤྱད་དཔལ་བཟང་པོ་ནི། ཁམས་པ་ངོར་
པའི་ གྲྭ་རྒྱུན་ཞིག་ངོར་དུ་སྡེ་སྣོད་དང༌རྒྱུད་སྡེའི་ཐུགས་སྦྱོང་མང་པོ་གནང་།
རྗེ་མི་བསྐྱོད་རྡོ་རྗེ་དང་མཇལ་ཏེ་ཕྱག་དབང་ཐོབ་པ་ཙམ་གྱིས་བྱིན་རླབས་ཞུགས།
རྗེ་ཡབ་སྲས་ལས་དབང་ལུང་མན་ངག་ཟབ་རྒྱས་སུ་ཐོབ། སྲས་ཀྱི་དམ་པར་
སོང༌། ཅོག་གྲའི་སློབ་དཔོན་དུ་བསྐོས། དགེ་འདུན་རྣམས་ལ་ཆོ་གའི་ཕྱག་
ལེན་དང་ཐུགས་དམ་གསལ་འདེབས་སོགས་ཞིབ་ནན་གནང༌། ཕྱག་རྗེས་་
ཀྱང་ཆེ། དེ་ནས་ཡབ་སྲས་ལྷན་རྒྱས་ཡངས་ཅན་དུ་ཕེབས་སྐབས་མཁན་པོར་
མངའ་གསོལ། ལྕགས་རི་ཆེན་པོ་བཏབ། དགེ་འདུན་རྣམས་ཐེལ་ལུགས་
ལྟར་ཞྭ་སེར་དང་ཟླ་གམ་དང་། ཚོགས་ སུ་ དཀར་ཡོལ་སྟེགས་ བཅས་དང་།
རབ་བྱུང་རྣམས་ཀྱིས་ཆོས་གོས་རྒྱུན་བཅང་སོགས་ཀྱི་སྲོལ་བཙུགས། སློབ་མ་
ཡང་། རི་ཉ་མཆོག་གྱུར་སོགས་མང་དུ་བྱུང་ངོ༌། །
མཁན་རབས་ལྔ་པ་ཆོས་རྗེ་ཀརྨ་ཕུན་ཚོགས་ནི། ཏྲེ་ཤོད་ཁང་དམར་དུ་
རྗེ་སྤྱན་སྔའི་དབོན་རིགས་འཁྲུངས། རྗེ་དཀོན་མཆོག་ཡན་ལག་གི་དྲུང་ནས་
ཚིགས་གསུམ་རིམ་ནོད་དུ་བསྙེན་པར་རྫོགས། མིང་ཀརྨ་ཕུན་ཚོགས་ སུ་་་་
གནང་། རྡོར་ཕྲེང་། མི་ཏྲ་བརྒྱ་རྩ། སྒྲུབ་ཐབས་བརྒྱ་རྒྱམ་སོགས་དང་།
ཕྱག་ཆེན་ཆོས་དྲུག་སྦྱོར་དྲུག་སོགས་ཞུས། ཅོག་གྲའི་སྒྲིག་ལ་ཞུགས། དེ་
ནས་ཡངས་ཅན་གྱི་ཁྲིར་ཕེབས། སྤྱན་སྔའི་དབོན་རིགས་ཡིན་པ་སོགས་ཆོས་
སྡེས་མཐོང་བཀུར་ཆེ། ཚོགས་ཁྲོ་ཆེན་མོ་བཟོས། དཔའ་བོ་གཙུག་ལག་རྒྱ་
མཚོ་སོགས་ལ་མི་ཏྲ་བརྒྱ་རྩའི་དབང་བསྐུར། བྱང་ནས་དཀར་མེའི་རྟེན་རྙེད་
ཚོལ་རྒྱ་ཆེན་བསྒྲུབས། རྗེ་ཆོས་ཀྱི་དབང་ཕྱུག་སེང་ཁྲིར་སྤྱན་འདྲེན་པའི་་
ཞབས་ཕྱི་ཞུས། ལོ་བཅུ་དྲུག་ཏུ་གདན་སའི་ཁུར་ལེན་གནང་། དེ་ནས་་་
741



གདན་ས་ཐེལ་དང་ཐར་པ་གླིང་གི་འདྲེན་པ་མཛད། །
མཁན་རབས་དྲུག་པ་བ་ལེ་པ་སངས་རྒྱས་དཔལ་བཟང་ནི། བ་ལེ་སྟོན་
པ་ ཤཱཀྱ་རིན་ཆེན་གྱི་དབོན་རྒྱུད་དུ་གནམ་ཁོག་འབྲོག་སྡེར་འཁྲུངས། སྔོན་
གནས་མང་པོ་དྲན་ཞིང་ རྒྱལ་ཚབ་འོད་སྲུངས་ཀྱིས་རྗེས་བཟུང་བྱམས་པའི་་་
བཤེས་གཉེན། སློབ་དཔོན་པདྨས་རྗེས་བཟུང་སངས་རྒྱས་ཡེ་ཤེས། དབོན་
གྱིས་རྗེས་བཟུང་ཤཱཀྱ་རིན་ཆེན། ཆོས་སྐུ་ཨོ་རྒྱན་མགོན་པོ། ཡུ་མོའི་སྲས་
ཆོས་དབང་སོགས་ཡིན་པ་དྲན། མི་བསྐྱོད་ཞབས་ལ་སྐྲ་ཕུད་ཕུལ། སངས་
རྒྱས་དཔལ་བཟང་དུ་བཏགས། རྩ་གསུམ་དྲིལ་སྒྲུབ། བདེ་མཆོག་ལྷ་ལྔ།
གསང་འདུས་གཉིས་སོགས་ཀྱི་དབང་དང་། ཡབ་ཀྱི་དྲུང་ནས་སྟག་ལུང་པའི་
ཟབ་ཆོས་རྣམས་དང་རྣམ་རྒྱལ་བཀྲ་ཤིས་ཀྱི་དྲུང་དུ་དགེ་ཚུལ་དང་བསྙེན་རྫོགས་
བསྒྲུབས། མཚན་རྣམ་རྒྱལ་རིན་ཆེན་དཔལ་བཟང་པོར་གསོལ། བདེ་
མཆོག་ཕག་མོ་སོགས་དང་། ཀུན་དགའ་བཀྲ་ཤིས་ཀྱི་དྲུང་ནས། བདེ་་་་
མཆོག་ནག་པོ་པ་སོགས་དང༌། མཁན་དགེ་འདུན་བཟང་པོ་ལས་དུས་འཁོར་
དང་རྔོག་དཀྱིལ། སྤྱན་སྔའི་བཀའ་འབུམ་ལུང་སོགས་དང་། གཙུག་ལག་
ཕྲེང་བ་ལས་སེམས་བསྐྱེད་སོགས་དང༌། དཀོན་མཆོག་ཡན་ལག་དྲུང་ནས།
མི་ཏྲ། སྦྱོང་དཀྱིལ་སོགས་ཞུས། རྗེ་འདི་གནས་ནང་གི་འདྲེན་པར་བསྐོ་
གཞག་ གནང་། རྗེ་ དགུ་ པ། ཞྭ་དམར་དྲུག་པ། གཙུག་ལག་རྒྱ་མཚོ།
འབྲི་གུང་རཏྣ། རྗེ་གྲོལ་མཆོག་སོགས་ལས་དབང་ལུང་འགའ་རེ་གསན། རྟ་
རྫི་སོགས་སུ་སྒྲུབ་པ་མཛད། རྡོ་རྗེ་འཆང་དང་བཀའ་བརྒྱུད་གོང་མ། བླ་མ་
མཚན་བརྒྱད། རེ་མ་ཏི་རྣམས་ཞལ་གཟིགས། རྗེ་ངག་དབང་རྣམ་རྒྱལ་དང་
ཡངས་ཅན་གྱི་དབུ་མཛད་སོགས་ལ་དུས་འཁོར་སོགས་ཀྱི་དབང་ལུང་མང་པོ་
མཛད། དེ་ནས་ཡངས་ཅན་གྱི་མཁན་པོར་ཕེབས། ཆོས་སྡེར་དབང་ལུང་
བརྩེ་གཟིགས་གང་ཟབ་གནང་བས་ཕྱག་རྗེས་ཆེ། སྟག་ལུང་དུ་ཕེབས་ནས་
742



ཞབས་དྲུང་བུ་དབོན་ལ་དབང་ལུང་ལྷག་མ་རྣམས་ཕུལ། དགུང་ལོ་རེ་བརྒྱད་
པར་སྐུ་གཤེགས་སོ། །
མཁན་རབས་བདུན་པ་ཆོས་རྗེ་དོ་བོ་རི་པ་ནི། ལེགས་བཤད་གླིང་དུ་
ཞུགས། མདོ་ཕྱོགས་ཀྱི་སྦྱངས་པ་མཐར་ཕྱིན་ཏེ་རབ་འབྱམས་གྲྭ་སྐོར་གནང་།
ཡབ་སྲས་རྣམས་ལས་བསྙེན་རྫོགས་དང་། དབང་ཁྲིད་མང་པོ་ནོད། གཡུང་
དོ་བོ་རིའི་འདྲེན་པ་མཛད། སོག་པོའི་རྒྱལ་པོ་ཁ་དན་གྱི་བླ་མར་ཕེབས། ཕ་
བླ་མ་ཞེས་བསྐུར་བཟོས་ཞུས། རྗེ་ཆོས་ཀྱི་དབང་ཕྱུག་གིས་ཡངས་ཅན་གྱི་་
མཁན་པོར་བསྐོས་པ་ཡིན་ནོ། །
མཁན་རབས་བརྒྱད་པ་ཆོས་རྗེ་ཀརྨ་ཚུལ་ཁྲིམས་ནི། སྟོད་ལུང་་་་
འཁྲུངས། ཡངས་ཅན་སྒྲིག་ལ་ཞུགས། ཞྭ་དམར་ལྔ་པའི་དྲུང་དུ་བསྙེན་པར་
རྫོགས། མི་ཏྲ་བརྒྱ་རྩ་དང་དུས་འཁོར་སོགས་ཀྱི་དབང་ཁྲིད་ལག་ལེན་བཅས་
ཞུས། ཡངས་ཅན་པའི་དབུ་མཛད་གནང་། ཞྭ་དམར་དྲུག་པ་གདན་སར་
ཕེབས་ནས་སྒྲུབ་མཆོད་རྣམས་ཀྱི་རྡོ་རྗེ་སློབ་དཔོན་མཛད། དེ་ནས་རྗེ་འདི་
མཁན་པོར་བསྐོས། རྗེ་དགུ་པ། རྒྱལ་ཚབ་གྲགས་པ་དོན་གྲུབ། དཔའ་བོ་
གཙུག་ལག་རྒྱ་མཚོ། མཁན་ཆེན་བ་ལེ་པ་རྣམས་ལས་དབང་ཁྲིད་ཕལ་ཆེར་
ཞུས། མཁན་འདིའི་དུས་ཚོགས་པ་རྒྱས་ཤིང་ཆོག་གྲྭ་འགྲིགས་པ། གདུལ་བྱ་
རྒྱས་པ། རྗེ་བཅུ་པ་སྤྱན་འདྲེན་ལ་ཁམས་སུ་ཕེབས། གདན་ས་ལོ་བཅུ་་
གསུམ་དུ་མཛད་དོ། །
མཁན་རབས་དགུ་པ་མ་ཎི་བ་ནི། གནམ་ཁོག་ཏུ་འཁྲུངས། ཡངས་
ཅན་གྱི་སྒྲིག་ལ་ཞུགས། ཞྭ་དམར་ལྔ་པའི་དྲུང་ནས་སྡོམ་པ་གསུམ་ག་ནོད།
མཚན་དཀོན་མཆོག་བསམ་འགྲུབ་ཏུ་གནང་། གར་དབང་དྲུག་པའི་སྐབས་
སྒར་གྱི་མ་ཎི་བ་མཛད། གསུང་སྐད་བཟང་བའི་ཟི་ཐོགས། སྒར་གྱི་ཆོས་
ཁྲིམས་པ་ཡང་གནང་། རྗེ་ཡབ་སྲས་བཞི་དང་། སི་ཏུ་ཆོས་ཀྱི་རྒྱལ་མཚན་
743



ལས་དབང་ཁྲིད་རྣམས་ཞུས། ཙཱ་རིར་ཞིང་སྐྱོང་དང་དཔའ་བོ་དཔའ་མོས་
བསུ་བ་བྱེད་པ་གཟིགས། དེ་ནས་གནས་ནང་ཡངས་ཅན་གྱི་མཁན་པོར་་་
བསྐོས། ནུས་མཐུ་ཆེ། དེ་སྐབས་སོག་དམག་གིས་སྡེ་ཡུལ་རྣམས་བཅོམ་པའི་
སྐབས་ ཡིན་ ཡང་ གདན་ ས་ འདི་ ནི་ འདི་ པས་ བདེ་ བར་ སྐྱོང་ ཐུབ་ པ་ ཡིན།
གདན་སར་ལོ་བདུན་དུ་བཞུགས། །
མཁན་རབས་བཅུ་པ་དབོན་གོ་ཤྲཱི་ནི། དབོན་ནམ་རིན་པའི་སྲས་སུ་
སྟོད་ལུང་དུ་འཁྲུངས། རྗེ་དགུ་པ་ལས་སྡོམ་གསུམ་རིམ་ནོད་མཛད། མཚན་
ཀརྨ་ཆོས་རྒྱལ་ཞེས་བཏགས། གདན་ས་དགའ་ལྡན་མ་མོར་གོ་ཤྲིའི་ལས་ཀ་
བཅས་བསྐོས། དེ་ནས་གནས་ནང་གི་འདྲེན་པ་ཡང་གནང༌། དྲུང་པ་ཚེར་
ལུང་པ་ལས་ཉམས་ཁྲིད་མང་པོ་ཞུས། དེ་ནས་ཡངས་ ཅན་གྱི་གདན་སར་་
བསྐོས། སྒྲིག་ རྣམ་ བཞག་ སྐོང་ གསོའི་ དབྱངས་ གདངས་ སོགས་ བཙུགས།
སྤྲུལ་སྐུ་བ་ནམ་མཁའ་བཀྲ་ཤིས་ཀྱི་ཕྱག་རིས་སི་ཐང་ལུགས་ཀྱི་གནས་བཅུའི་སྐུ་
ཐང་སོགས་སྤྱི་བཞག་མཛད། གདན་སར་ལོ་དྲུག་བཞུགས། དེ་ནས་གར་
དབང་དྲུག་པའི་ཕྱག་མཛོད་ཡུན་རིང་མཛད། །
མཁན་རབས་བཅུ་གཅིག་པ་བ་ལེ་རབ་འབྱམས་པ་ནི། སྟག་ལུང་རྣམ་
རྒྱལ་དཔལ་བཟང་གི་སྐུ་ཚ་ཡིན། འོག་མིན་གླིང་དུ་བྱོན། རྗེ་དགུ་པ་ལས་
རབ་ཏུ་བྱུང་། མཚན་ཀརྨ་མཁྱེན་བརྩེར་གནང་། ཞྭ་དམར་ལྔ་བའི་དྲུང་དུ་
བསྙེན་པར་རྫོགས། ཀ་ཆེན་བཞི་ལ་སློབ་གཉེར་མཛད། རབ་འབྱམས་ཀྱི་གྲྭ་
སྐོར་ གནང༌། སོག་ པོའི་ རྒྱལ་ པོས་ སྤྱན་ དྲངས་ ནས་ སོག་ ཡུལ་ དུ་ ཕེབས།
སྤྱོད་འཇུག་སོག་སྐད་དུ་བསྒྱུར། དར་ཀརྨ་པའི་བསྟན་པ་བཙུགས་ཏེ་ཟང་
ཟིང་གི་ལོངས་སྤྱོད་ཆར་ལྟར་བབས། ཡངས་ཅན་དང་སྟག་ལུང་དུ་འབུལ་
ཆེན་བསྟབས། ཡངས་ཅན་གྱི་མཁན་པོར་བསྐོས། ལོ་ངོ་དྲུག་ལ་བཞུགས།
སོག་དམག་གི་སྐབས་ངག་དབང་བཀྲ་ཤིས་དཔལ་གྲུབ་གདན་སར་སྤྱན་དྲངས་
744



ནས་ཐབས་མཁས་གནང་བས་སོག་དམག་གིས་གནོད་པ་མ་བྱུང་ངོ༌། །
མཁན་རབས་བཅུ་གཉིས་པ་ཆོས་རྒྱལ་ཕོ་བྲང་བ་ནི། ཆོས་རྒྱལ་ཕོ་བྲང་
དུ་འཁྲུངས། དགའ་ཚལ་གྱི་སློབ་དཔོན་ཕྱོགས་གླང་པ་དང༌། འབྲུག་པའི་
བླ་མ་ཞིག་གི་སྐུ་སྐྱེ་ཡིན་པའི་ངོས་འཛིན་དང་། རྗེ་ཐམས་ཅད་མཁྱེན་པས་རྒྱ་
གར་གྱི་སློབ་དཔོན་རཏྣ་བརྙའི་སྐྱེ་བ་ཡིན་པར་གསུངས། རྗེ་དགུ་པའི་དྲུང་དུ་
སྐྲ་ཕུད་ཕུལ། ཀརྨ་འཇིགས་མེད་དུ་གནང་། གར་དབང་དྲུག་པའི་སྤོས་
འཛིན་པ་མཛད། ཡབ་སྲས་རྣམས་ལས་རང་ལུགས་ཀྱི་དབང་ལུང་ ཐམས་
ཅད་གསན། སྡོམ་གསུམ་རིམ་ནོད་དུ་མཛད། རིག་ གནས་དང་བྲི་ཐིག་
དབྱངས་གསུམ་ལ་མཁས། ཨེ་པ་དྲུང་ཡིག་པ་དང༌། རིག་འཛིན་འཇའ་
ཚོན་པ་ལས་དབང་ལུང་མང་དུ་གསན། ཞྭ་དམར་རིན་པོ་ཆེ་གར་ཕེབས་པ་
ཐམས་ཅད་དུ་ཕེབས། རྗེ་བཅུ་པས་ཡངས་ཅན་མཁན་པོར་བསྐོས། ཁ་ཨར་
ས་ལོང་གི་དམག་བྱུང་ཞིང་། འདི་དགེ་ཕྱོགས་ལ་སྡང་ཆེ། ཀར་ལུགས་ལ་
དད་པའི་ཁུང་ཡིན་ཡང་གདན་སའི་རུ་བར་གནོད་ཚབས་ཆེ་ཞིང་མཁན་པོ་འདི་
པར་ཡང་ཐུགས་སོ་མི་སོད་པ་ཁོ་ན་བྱས། དུས་ཕྱིས་ཀྱི་མ་ལེགས་པའི་གཞི་
ཡང་མཐའ་མི་འདིས་བྱས་པ་ཡིན། མཁན་པོ་འདིས་ལི་མ་ལྷ་ཁང་དུ་ལི་མ་
བརྒྱ་སྐོར་སོགས་བསགས་པར་མཛད་ཅིང་གདན་སར་ལོ་དྲུག་བཞུགས། སྦྲུལ་
ལོར་ ཨོ་ རོད་ ཀྱི་ དཔུང་ ཆེན་ ལྷགས་ ཏེ་ བོད་ ཡུལ་ བདག་ གིར་ མཛད་ སྐབས།
སྟག་ལུང་རིན་པོ་ཆེ་དང་། རྒྱལ་ཚབ་ རིན་ པོ་ ཆེ་ གཙང་ ཕྱོགས་ སུ་ ཕེབས།
དབྱིངས་པ་མཆོག་ནས་ཀར་ལུགས་པའི་ཆོས་སྡེ་རྣམས་ལ་བཀོད་འདོམས་གང་
ཡོད་ལ་མཁན་པོ་འདིས་ཐུགས་ཁུར་གང་གཟབ་གནང་། །
མཁན་རབས་བཅུ་གསུམ་པ་ཀརྨ་ཚུལ་ཁྲིམས་ཕྱི་མ་ནི། བྲ་བོ་འབྲོག་
སྡེར་འཁྲུངས། ཡངས་ཅན་གྱི་སྒྲིག་ལ་ཞུགས། མཁན་པོ་ལས་དགེ་ཚུལ་གྱི་
སྡོམ་པ་ཞུས། མཚན་ཀརྨ་ཚུལ་ཁྲིམས་ཞེས་གནང་། དུས་འཁོར་དང་མཁའ་
745



འགྲོ་རྒྱ་མཚོ་སོགས་ཀྱི་དབང་བསྐུར་བ་སོགས་ཞུས། འདོན་ཆོས་བྲི་ཐིག་་་
དབྱངས་གདངས་སོགས་བྱང་བར་མཛད། རྒྱལ་བའི་དབང་པོ། རྒྱལ་ཚབ་
གྲགས་པ་དོན་གྲུབ་སོགས་ལ་ཆོས་འབྲེལ་ཞུས། མཁན་པོ་ཕོ་བྲང་བ་ལས་
དབང་ལུང་མང་དུ་ཞུས། ངག་དབང་བཀྲ་ཤིས་དཔལ་གྲུབ་དྲུང་ནས་བདེ་
མཆོག་ལྷ་ལྔ་སོགས་དབང་ལུང་མང་དུ་ཞུས། ཡངས་ཅན་མཁན་པོར་བསྐོས།
གཞུང་ས་ནས་ལྕགས་རི་རྨང་ནས་བསྒྱེལ་བའི་བཀའ་ཕེབས་པར། སླེའུ་ཆུང་
པས་བཞེངས་པའི་འཇིགས་མཛད་དངུལ་སྐུ་བུ་ཆུང་ལོ་བརྒྱད་པ་ཙམ་གྱིས་་་་
གཙོས་རྟ་ཁྲབ་གོས་དར་སོགས་ཕུལ་ནས་འདམ་ཕྱེད་དེའི་དཔངས་ལྷག་མར་
ལུས་པ་འདིའོ། །
མཁན་རབས་བཅུ་བཞི་པ་བླ་མ་སྟག་ཚང་པ་ནི། སྟག་ཚང་པའི་དབོན་
རིགས་སུ་འཁྲུངས། ངག་དབང་རྣམ་རྒྱལ་ལས་རབ་ཏུ་བྱུང༌། མཚན་ངག་
དབང་བཀྲ་ཤིས་བཏགས། སྟག་ལུང་གྲྭ་ཚང་དུ་ཞུགས། ངག་དབང་བཀྲ་
ཤིས་དཔལ་གྲུབ་དྲུང་དུ་བསྙེན་པར་རྫོགས། ཕྱག་ཆེན་ཆོས་དྲུག་སོགས་ཞུས།
གར་དབང་དྲུག་པའི་དྲུང་ནས་དུས་འཁོར་གྱི་དབང་ཞུས། ཤག་རམ་དུ་སྒྲུབ་
པར་བཞུགས་པས་ཡངས་ཅན་པས་བླ་མ་འདི་ཞུས་པས་རྒྱལ་ཚབ་རིན་པོ་ཆེ་
གསང་དབྱིངས་པ་ནས་ཀྱང་བཀའ་ལོན་ཏེ་མཁན་པོར་བསྐོས། གདན་སར་
ལོ་དྲུག་བཞུགས། དེ་ནས་གནམ་མཚོ་དོ་དང༌། ལྷ་ནང་ཤེལ་ཕུག་ཏུ་ལོ་བཞི་
ཙམ་སྐུ་མཚམས་གནང་། །
མཁན་རབས་བཅོ་ལྔ་པ་ཀརྨ་ཉི་མ་ནི། བཀྲ་ཤིས་མཐོང་སྨོན་དུ་་་་་
འཁྲུངས། ཞྭ་དམར་དྲུག་པའི་དྲུང་དུ་གཙུག་ཕུད་ཕུལ། མཚན་ཀརྨ་ཉི་མར་
བཏགས་ཤིང་དེ་ནས་རབ་བྱུང་གི་སྡོམ་པ་སྩལ། ཀརྨ་པ་བཅུ་པ་དང༌། ཞྭ་
དམར་དྲུག་པ། དཔའ་བོ་གཙུག་ལག་རྒྱ་མཚོ་རྣམས་ཀྱི་དྲུང་ནས་དབང་ལུང་
འགའ་རེ་ཐོབ། དྲུང་ཡིག་བློ་གྲོས་ནོར་ལྡན་ལས་ཟབ་ཁྲིད་ཐམས་ཅད་བུམ་པ་
746



གང་བྱོའི་ཚུལ་དུ་ནོད། གཙང་དུ་ཞྭ་དམར་ཐམས་ཅད་མཁྱེན་པའི་དྲུང་ནས།
རྒྱལ་ཚབ་རིན་པོ་ཆེ་སོགས་དང་ལྷན་ཅིག་རྒྱལ་བའི་བཀའ་འགྱུར་ལུང་སོགས་
དབང་ལུང་རྒྱ་མཚོ་ཙམ་ཐོབ་པའི་ཐོབ་ཡིག་པུ་སྟི་ཞིག་འདུག་གོ། །
གར་ དབང་ དྲུག་ པའི་དྲུང་ནས་བསྙེན་ པར་ རྫོགས་ པའི་ སྡོམ་ པ་ ཞུས།
དུས་ཀྱི་འཁོར་ལོའི་དབང་དང་། ཀུན་རིག་གི་དབང་སྩལ། བྱང་སྡོམ་་་
ལུགས་གཉིས་ཕྱག་ཆེན་དང་ཆོས་དྲུག་གི་སྨིན་ཁྲིད་ཞུས་ཏེ་ཉམས་ལེན་ཚད་དུ་
ཕྱིན་པ་དང་རས་བུད་ཁོ་ན་མཛད། རྗེ་ཏཱ་ར་ནཱ་ཐར་ཡང་ཆོས་འབྲེལ་ཞུས་
ལྕགས་སྟག་གི་ལོར་རྒྱལ་ཚབ་གྲགས་པ་མཆོག་ དབྱངས་ཀྱིས་ཡངས་ ཅན་གྱི་
མཁན་ པོར་ བསྐོས། འདུས་ སྡེ་ དང༌ ཕྱོགས་ འདུས་ རྣམས་ ལ་ དུས་ འཁོར།
མཁའ་འགྲོ་རྒྱ་མཚོ། བདེ་མཆོག་ལུ་ནག་དྲིལ་གསུམ། བདེ་མཆོག་ལྷ་ལྔ།
ཕག་མོ་ཧི༔ སྐྱེད་མ་ལྷ་ལྔ། འདུས་པ་ལུགས་གཉིས། རྔོག་ལུགས་དགྱེས་རྡོར།
མཱ་ཡ། གཤེད་དམར་ལྷ་ལྔ། . རྒྱལ་བ་རྒྱ་མཚོ་ལྷ་དགུ་ལྔ། འཆི་འཇོམས།
ཀུན་རིག སྒྲོལ་མ་བརྒྱ་རྩ། དཀོན་མཆོག་སྤྱི་འདུས་ཞི་དྲག་ཚེ་གསུམ། རྩ་
གསུམ་དྲིལ་བསྒྲུབ། མ་མགོན་འཁོར་ལྔ། ཚེ་རིང་མ། ཐིག་ལེ་བཅུ་་་
དྲུགབརྡ་བཞིའི་དབང་། མེ་དབར་དང༌། མི་འཁྲུགས་པའི་དབང་བཀའ་
བརྒྱུད་གོང་མའི་བཀའ་འབུམ་རྣམས་ཀྱི་ལུང་སོགས་གནང་། སྐུ་ཚེ་ཡང་་་་
མཐར་ཕྱིན་ཏེ་ཞི་དབྱིངས་སུ་གཤེགས་སོ། ། མཁན་པོ་ཀརྨ་འཕྲིན་ལས་སོགས་
ཞལ་སློབ་ཀྱང་དུ་མ་བྱུང་ཞིང་། རྗེ་འདི་ནི་རང་ལུགས་ཀྱི་བསྟན་པ་ལ་བཀའ་
དྲིན་ཤིན་ཏུ་ཆེ་ཞིང་ད་ལྟ་རྒྱུད་སྡེ་རིན་པོ་ཆེའི་དབང་ལུང་གི་རྒྱུན་བཞུགས་པ་
འདི་དག་ནི་རྗེ་འདི་ཡི་ཐུགས་རྗེའོ། ། །
མཁན་རབས་བཅུ་དྲུག་པ་ཀརྨ་ཐོས་པ་རྒྱ་མཚོ་ནི། སྟག་ལུང་པའི་ལྷ་
དབང་ཞིག་ཏུ་འཁྲུངས། ཞྭ་དམར་དྲུག་པ་དང་སྟག་ལུང་ཁུ་དབོན་ལས་སྡོམ་
གསུམ་རིམ་པར་ནོད་ཅིང་དྲུང་ཡིག་ཆོས་རྗེའི་དྲུང་ནས་ཕྱག་ཆེན་དང་ཆོས་དྲུག་
747



ཞུས། སྒྲུབ་པ་ཁོ་ན་མཛད། རྗེ་གྲགས་པ་མཆོག་དབྱངས་ཀྱིས་ཡངས་ཅན་
མཁན་པོར་བསྐོས། ཞྭ་དམར་ཡེ་ཤེས་སྙིང་པོ་མཇལ། །
གདན་རབས་བཅུ་བདུན་པ་ཀརྨ་གནས་བརྟན་ནི། གནམ་ལྕི་བ་སྟེང་
དུ་འཁྲུངས། རྒྱལ་ཚབ་པ་དང་དྲུང་ཡིག་པ་ལས་སྡོམ་གསུམ་རིམ་ནོད་དུ་ཞུས།
སྒྲུབ་པ་སྙིང་པོར་མཛད། མཁན་པོར་ཕེབས། རྗེ་ཆོས་དབྱིངས་རྡོ་རྗེ་དང་ཞྭ་
དམར་ཡེ་ཤེས་སྙིང་པོར་མཇལ་ནས་ཞབས་བརྟན་ཕུལ། །
གདན་རབས་བཅོ་བརྒྱད་པ་ཉ་རི་བླ་མ་ནི། རྗེ་དྲུག་པའི་ཞལ་སློབ་རྣལ་
འབྱོར་དབང་ཕྱུག་ཞེན་མེད་རས་པ་ཞེས་རིག་པ་བརྟུལ་ཞུགས་སྤྱད་པའི་རིག་མ།
ཨེ་ན་ཆ་ཚན་མ་ཞེས་པར་དམར་གན་ཁང་གི་ཉེ་སྐོར་ས་ཕུག་ལ་བཞུགས་སྐབས་
ཚེས་དགུ་ཞིག་ལ་ཆ་ཚན་མ་ཆང་མགྱོགས་པར་ཚོས། ཚེས་བཅུའི་ཐོ་རེངས་
ཚོགས་འཁོར་བྱེད་གསུངས། ཆང་གི་རོ་གཞན་དང་མི་འདྲ་བར་ལངས་་་་་
འདུག་པ་ཚོགས་འཁོར་མཛད། རྗེ་རང་གིས་མང་དུ་བཞེས། ཐོད་ཕོར་གང་
ཨ་ནེར་གནང་ནས་དེ་རིང་དག་པ་མཁའ་སྤྱོད་ལ་འགྲོ་བ་ཡིན་ཕྱིས་ཡངས་ཅན་
གྱི་ཁྲིར་སླེབ་པར་འདུག དེ་དུས་ཁྱོད་ཀྱང་དགེ་སློང་གཙང་མ་ཞིག་ཏུ་སྐྱེས་
ནས་ང་དང་འཕྲད་འོང་གསུངས་ནས་སྐུ་གཤེགས་སོ། ། དེ་ནས་དཔལ་ལྡན་ས་
སྐྱའི་གདུང་ཉ་རིའི་བརྒྱུད་པར་བསམ་བཞིན་དུ་སྐྱེ་བ་བཞེས། རྒྱལ་ཚབ་དྲུང་
ནས་སྡོམ་གསུམ་རིམ་ནོད་མཛད། ཡངས་ཅན་སྒྲིག་ལ་ཞུགས་རྩེ་ཐང་ཞབས་
དྲུང་ལས་ཡབ་མེས་ཀྱི་ཆོས་སྐོར་དང་ས་ཕུར་སོགས་གསན། ཀུན་དགའ་་་
བསྟན་འཛིན་རྒྱལ་མཚན་དཔལ་བཟང་པོར་གསོལ། ངེད་རང་གི་དབོན་དྲི་
མ་མེད་པ་ཡིན་ པས་མཆོག་དམན་ཀུན་གྱིས་བླ་མར་འཁུར་དགོས་ཀྱི་བཀའ་་
ཕེབས། ཡངས་ཅན་མཁན་པོར་མངའ་གསོལ། ལོ་ལྔར་གདན་སའི་ཁུར་
བཞེས།
མཁན་ རབས་ བཅུ་ དགུ་ པ་ ཆོས་ རྗེ་ ཀརྨ་ འཕྲིན་ ལས་ གསུམ་ པ་ ནི།
་
748



གནམ་ལྷ་བརྒྱད་ཀྱི་སར་ལྕགས་ལུག་ལོར་འཁྲུངས། བ་ལེ་རབ་འབྱམས་པར་
སྐྲ་ཕུད་ཕུལ། མཚན་ཀརྨ་འཕྲིན་ལས་སུ་གསོལ། ཉི་ཤུ་ལོན་ཚེ་རྒྱལ་ཚབ་
གྲགས་པ་མཆོག་དབྱངས་ཀྱི་དྲུང་ནས་ཅིག་རྫོགས་མཛད། བདེ་མཆོག་ལྷ་ལྔ།
ཕྱག་ཆེན་དང་ཆོས་དྲུག་གི་ཁྲིད་ཞུས། ཀརྨ་ཉི་མའི་དྲུང་ནས། དུས་འཁོར།
མཁའ་འགྲོ་རྒྱ་མཚོ། རྒྱལ་བ་རྒྱ་མཚོ། ཀུན་རིག་རྩ་བའི་དཀྱིལ་འཁོར་གྱི་
དབང་སོགས་གསན། སྒྲོལ་མ་བརྒྱ་རྩའི་རྗེས་གནང༌། མ་མགོན་འཁོར་ལྔ། །
ཚེ་རིང་མའི་བཀའ་གཏད་སོགས་དང་། སེམས་འགྲེལ་སྐོར་གསུམ། ཐར་
རྒྱན། བཀའ་གདམས་གླེགས་བམ། སྤྱན་སྔའི་བཀའ་འབུམ་ཡོངས་ཚང་
སོགས་དབང་ལུང་གི་གསན་རྒྱུ་ཆེ། ལོ་བཅོ་ལྔར་སྐུ་མཚམས་ཁོ་ན་མཛད།
རྗེ་ཡེ་ཤེས་སྙིང་པོས་ཡངས་ཅན་མཁན་པོར་བསྐོས། གདན་སའི་མཁན་པོ་ལོ་
དྲུག་མཛད། རྒྱལ་ཚབ་ནོར་བུ་བཟང་པོར་དབང་ཆོས་དུ་མ་དང་། རྗེ་བཅུ་
གཅིག་པར་དུས་ཀྱི་འཁོར་ལོ་སོགས་རྒྱུད་སྡེའི་དབང་དང་། ལུང་ཐམས་ཅད་
བུམ་པ་གང་བྱོའི་ཚུལ་དུ་ཕུལ། དགུང་ལོ་བདུན་ཅུར་མྱ་ངན་ལས་འདས།
རྗེ་འདི་པ་རང་ལུགས་ཀྱི་རྒྱུད་སྡེ་རབ་འབྱམས་ཀྱི་དབང་ལུང་གི་རྒྱུན་ལ་ཐུགས་
དྲིན་ཤིན་ཏུ་ཆེ་ཞིང་རྗེ་ཡབ་སྲས་ཀྱི་དབུ་བླའི་གྲལ་ཡིན་ཞིང་འཕྲིན་ལས་གསུམ་
པ་ཞུ་བ་ཡིན་ནོ། ། །
མཁན་རབས་ཉི་ཤུ་པ་གོ་ཤྲཱི་ཀརྨ་བསྟན་སྲུང་ནི། ཡར་ལུང་སྡེ་པ་དགོན་
སྟོད་ནས་ཀྱི་སྲས་སུ་འཁྲུངས། རྒྱལ་ཚབ་རིན་པོ་ཆེའི་དྲུང་ནས་སྡོམ་གསུམ་
རིམ་ནོད་མཛད། རྒྱལ་ཚབ་སྐུ་གཤེགས་ནས་རྒྱལ་དབང་ལྔ་བ་ཆེན་པོས་་་
མཚུར་ཕུ་གོ་ཤྲིའི་ལས་ཀ་གང་ནས་མཚུར་ཕུའི་གདན་སའི་འཛིན་སྐྱོང་མཛད།
ཞྭ་དམར་བདུན་པ་གདན་སར་ཕེབས་སྐབས། རྗེ་བཅུ་པའི་སྐུ་གདུང་དང་
རྒྱལ་ཚབ་སྤྲུལ་སྐུ་གདན་སར་ཕེབས་ཆོག་པ་ནི་རྗེ་འདི་གཞུང་རིན་པོ་ཆེ་དང་
ཐུགས་འདྲིས་ཟབ་པའི་བཀའ་དྲིན་ལས་བྱུང༌། ཞྭ་དམར་པའི་བཀས་ཡངས་
749



ཅན་མཁན་པོར་བསྐོས། རྒྱལ་དབང་བཅུ་གཅིག་པ་ཁམས་ནས་ཕེབས་སྐབས་
ཡངས་ཅན་དུ་སྤྱན་དྲངས་ནས་ཞབས་བརྟན་སོགས་ཕུལ། །:
མཁན་རབས་ཉེར་གཅིག་པ་ཀརྨ་རབ་འབྱོར་ནི། མཁན་པོ་ཉི་མ་ལས་
རབ་བྱུང་དང་། མཁན་པོ་ཀརྨ་ཐོས་པ་ལས་བསྙེན་རྫོགས་ཞུས། ཀརྨ་་་
འཕྲིན་ལས་དྲུང་ནས་ཞྭ་དམར་བཞི་པའི་བཀའ་འབུམ་ཡོངས་རྫོགས་ཀྱི་ལུང་
ཞུས། འཆམས་དཔོན་དང་དབུ་མཛད་གནང་། ཡངས་ཅན་གྱི་མཁན་པོ་
མཛད་པ་ཡིན། །
མཁན་རབས་ཉེར་གཉིས་པ་ཀརྨ་བདེ་མཆོག་ནི། ཀརྨ་ཐོས་པ་ལས་
བསྙེན་རྫོགས་དང་། ཀརྨ་འཕྲིན་ལས་དྲུང་ནས་སྤྱན་སྔའི་བཀའ་འབུམ་གྱི་
ལུང་སོགས་དབང་ལུང་ཐམས་ཅད་ཞུས། ཡངས་ཅན་གྱི་མཁན་པོ་མཛད་པ་
ཡིན་ཞིང་། འདི་སྐབས་ཡངས་ཅན་ལྕགས་ཟམ་སྤྲུལ་སྐུ་བློ་གསལ་ཉི་ཟླ་འོད་
འབར་ལྕགས་པོ་རིའི་ས་ཚབ་ཏུ་གནང་འདུག་ཀྱང་། འདི་པས་ཞུ་ གྲོགས་་
མཛད་ནས་ཞྭ་དམར་ཡེ་ཤེས་སྙིང་པོའི་ཕྱག་ཏུ་སྤྲུལ་ལོར་རྩིས་སྤྲོད་གནང་བ་ཡིན་
ནོ། །
མཁན་རབས་ཉེར་གསུམ་པ་དིང་རི་བ་ཀརྨ་རྣམ་ གྲོལ་མཆོག་གི་སྡེ་ནི།
ཆུ་དབར་རྡོར་འཛིན་ཀརྨ་བདུད་རྩི་ལས་ཚིགས་གསུམ་རིམ་ནོད་བཅས་ཞུས།
མཚན་ཀརྨ་རྣམ་གྲོལ་མཆོག་གི་སྡེ་ཞེས་གསོལ། དིང་རི་མཁན་ཆེན་སོགས་
ཡོངས་འཛིན་དུ་མ་བསྟེན། སྒྲུབ་པ་སྙིང་པོ་མཛད། ཞྭ་དམར་བརྒྱད་པ་
ནས། སྤྱན་སྔའི་གཟིམ་དཔོན་དང༌། མཁན་པོ་ཕོ་བྲང་བ་ཀརྨ་འཇིགས་
མེད་ཀྱི་སྐྱེ་བ་ཡིན་ཚུལ་གསུངས། ཞྭ་དམར་ཐམས་ཅད་མཁྱེན་པའི་བསྙེན་
རྫོགས་ཀྱི་མཁན་པོ་མཛད། ཞི་བྱེད་སྔ་ཕྱི་བར་གསུམ་གྱི་དབང་ལུང་ཐམས་
ཅད་ཕུལ། ཁམས་སུ་རྗེ་བཅུ་གཉིས་པ་སྤྱན་འདྲེན་ལ་ཕེབས་ནས་ཀུན་སྤངས་
མཛད་པའི་ངོས་ནས་སྐུ་གཤེགས་སོ། །
750



མཁན་རབས་ཉེར་བཞི་པ་གོ་ཤྲཱི་ཀརྨ་དོན་གྲུབ་སྙིང་པོ་ནི། ཞྭ་དམར་
བརྒྱད་པས། གྲགས་སེང་བའི་དངོས་སློབ་ལྷ་རྗེ་གཡའ་བཟང་བ། དེ་ནས་
ཞྭ་དམར་གཉིས་ པ་ དང་ གསུམ་ པའི་སྐབས་བ་ཡོ་ཆོས་བཟང༌། སྤྱན་སྔའི་་
སྐབས་གནས་ནང་པ་དགེ་འདུན་བཟང་པོ། ཞྭ་དམར་ལྔ་པའི་སྐབས་གུའི་
གུང་པ་མཆོད་སྤྲིན་རྒྱ་མཚོ། རྗེ་དྲུག་པའི་སྐབས་འཇམ་དབྱངས་པ་སོགས་
ཡིན་ཚུལ་བཀའ་སྩལ་བ་དང་། རྗེ་ཉིད་ཀྱིས་རྒྱ་གར་དུ་བྲམ་ཟེའི་པཎྜི་ཏ་་་
པདྨའི་སྙིང་བོ་ཞེས་བྱ་བ་ཞིག་ཡིན་པ་དྲན་པ་དང་། གནས་ནང་པ་དགེ་་་
འདུན་བཟང་པོས་ཡངས་ཅན་དུ་ཕག་མོའི་དབང་མཛད་པའི་ཚོགས་འཁོར་
སྐབས་གྲྭ་པ་ཞིག་ལ་ཞིང་སྐྱོང་བབས་ནས། བདག་ནི་མཁན་པོས་ག་ཡ་དྷ་ར་
སྐུ་བསྐྱོད་འཚལ་གསུངས་པས་འོང་བ་ཡིན་ཞེས་དང་། ལུང་བསྟན་མང་པོ་
དང༌། མཁན་པོའི་སྐྱེ་བ་ཕྱི་མ་འགའ་ས་འདིར་འོང་། བསྟན་ལ་ཕན་ཁྱབ་ཆེ་
ཞེས་གསུངས་སོ། ། རྗེ་འདིའི་གདུང་རུས་ནི་གཡུ་ཐོག ཡབ་ཨ་སྔོན། ཡུམ་
ལྷ་འཛོམ་མའི་སྲས་སུ་ཤིང་འབྲུག་ལ་གཡང་རར་འཁྲུངས། ཀརྨ་ཐོས་པར་སྐྲ་
ཕུད་ཕུལ། མཚན་ཀརྨ་སྐྱེས་མཆོག་གསོལ། གྲྭ་ སའི་འདོན་ཆོས་བྲི་ཐིག་
ཐམས་ཅད་ལ་མཁས་པར་མཛད། དཀོན་མཆོག་འགྲོ་ཕན་དབང་པོ་ཚེ་་་་
དབང་བརྟན་པ་ལས་གསོ་བ་རིག་པ་དང་འབྲི་ཁུང་དགོངས་གཅིག་སོགས་ཞུས།
རྒྱལ་ཚབ་ནོར་བུ་བཟང་པོའི་དྲུང་ནས་བསྙེན་པར་རྫོགས་པ་དང༌། ཕྱག་ཆེན་
ལྔ་ལྡན། བློ་སྦྱོང་དོན་བདུན་སོགས་ཞུས། ཀརྨ་འཕྲིན་ལས་དྲུང་ནས་དུས་
འཁོར། མཁའ་འགྲོ་རྒྱ་མཚོ། བདེ་མཆོག་ལྷ་ལྔ་། བདེ་མཆོག་དྲིལ་བུ་
ལུས་དཀྱིལ། ཕག་མོ་བོ་བསྐྱེད་མ་དང་། ཧི༔ བསྐྱེད་མ་ལྷ་ལྔ། མེ་
དབང༌། རྔོག་ལུགས་དགྱེས་རྡོར་ལྷ་དགུ། གཤེད་དམར་ལྷ་ལྔ། ཚེ་དཔག་
ལྷ་དགུ། ཀུན་རིག མི་འཁྲུགས་པ། གཅོད་དབང་སོགས་དང་། ཕྱག་
བཞི་པའི་བུམ་དབང་བཅུ་བཞི་པ། མ་མགོན་འཁོར་ལྔའི་རྗེས་གནང་སོགས་
751



དང༌། རྗེ་ཡེ་ཤེས་སྙིང་པོ་ལས་བྱང་སྡོམ་ལུགས་གཉིས་སོགས་ཞུས། ཕྱག་
ཆེན་དང་ཆོས་དྲུག་གི་ཉམས་བཞེས་དང་སྐུ་མཚམས་ཁོ་ན་གནང་། བལ་ཡུལ་
དུ་ཞྭ་དམར་བརྒྱད་པར་ཇ་འདྲེན་ལ་ཕེབས། རང་བྱུང་གི་མཆོད་རྟེན་སོགས་
མཇལ། སྟག་རྩེ་བ་མི་ཕམ་ཤེས་རབ་ལས་རས་ཆུང་ལུགས་ཀྱི་གཏུམ་པོ་ལྷ་ལྔའི་
དབང་སོགས་དབང་ལུང་མང་པོ་ཞུས། ཡངས་ཅན་གྱི་དབུ་མཛད་དང་སློབ་
དཔོན་སྦྲགས་རྒྱག་གནང༌། འདི་སྐབས་ལྕགས་ཟམ་པར་ཡངས་ཅན་ལྕགས་
རིའི་ས་ཚབ་ཏུ་གནང་བའི་སྐབས་ཡིན་ཀྱང་རྗེ་འདིས་ཐབས་མཁས་ཀྱིས་རྗེ་་
ལྕགས་ཟམ་པ་དང་གྲོགས་སུ་འཐམས་པས་གདག་པ་འདི་ཞྭ་དམར་ཕྱག་ཏུ་ཐོབ་
པ་ཡིན། རྗེ་ཡེ་ཤེས་རྡོ་རྗེའི་དྲུང་ནས་དྲི་མེད་འོད་དང་། ཐར་རྒྱུན་སོགས་ཀྱི་
ལུང་མང་པོ་ནོད། ཞྭ་དམར་བརྒྱད་པ་གདན་སར་སྤྱན་འདྲེན་པའི་ཞབས་ཕྱི་
འབྱོར་ཞིང་ཞབས་པད་དུ་རྒྱུན་བཞུགས་མཛད། ཏྲེ་ཧོ་ཆོས་ཀྱི་དབང་པོའི་
དྲུང་ནས་བ་རི་བརྒྱ་རྩའི་རྗེས་གནང་སོགས་དབང་ལུང་མང་པོ་སྩལ། དུལ་མོ་
དར་རྒྱས་ལས་དབང་ལུང་མང་དུ་གསན་པར་མཛད། ཞྭ་དམར་བརྒྱུད་པར། །
དུས་འཁོར། མཁའ་འགྲོ་རྒྱ་མཚོ། བདེ་མཆོག་ལྷ་ལྔ། ཕག་མོ་ལྷ་ལྔ་་་
སོགས་རང་ལུགས་ཀྱི་དབང་ལུང་ཐམས་ཅད་ཕུལ། ན་ལེནྡྲའི་ཆོས་རྗེ་མཁྱེན་
རབ་ ངག་ དབང་ མཁྱེན་ བརྩེ་ ལས་ རྡོ་ རྗེ་ ཕྲེང་ བ་ རྒྱུད་ སྡེ་ ཕྱེས་ པའི་ ལུགས།
དརྔན་གྱི་བྱ་བཏུས་དང་ཆུ་བོ་གཉིས་འདྲེས་ལུགས་དེ་དང་སྦྱོང་དཀྱིལ་བཅུ་
གཉིས་ཀྱི་དབང་བསྐུར་ཞུས། རབ་འབྱམས་རཏྣའི་མཚན་ཅན་དྲུང་ནས་རྒྱལ་
བའི་བཀའ་འགྱུར་ལུང་གསན། ཞྭ་དམར་སྐུ་ཞབས་སུ་རྡོ་རྗེ་ཕྲེང་བའི་དབང་
དང་སྦྱོང་དཀྱིལ་གྱི་དབང་སོགས་ཕུལ། མཁན་པོ་རྣམ་གྲོལ་ལས་དོ་ཧ་སྐོར་
གསུམ་སོགས་ཞུས། གར་དབང་ཐམས་ཅད་མཁྱེན་པའི་དྲུང་ནས་མཁའ་སྤྱོད་
དབང་པོ་དང་དཀོན་མཆོག་ཡན་ལག་གི་བཀའ་འབུམ་ལུང་ཞུས། དེ་ནས་གོ་
ཤྲཱིའི་གོ་སར་དབང་བསྐུར་བར་མཛད་དོ། ། རྗེ་འདི་ནི་ཞྭ་དམར་ཐམས་ཅད་
752



མཁྱེན་པའི་དབང་ལུང་གི་ཕོ་ཉ་བ་མཛད་ནས་རྗེའི་ཡོངས་འཛིན་དུ་གྱུར་པ་ཡིན་
ནོ། །
ཟུར་མཁར་བ་མཉམ་ཉིད་རྡོ་རྗེ་ནི། ཡབ་རིག་འཛིན་ཕུན་ཚོགས་དང་།
ཡུམ་དྭགས་པོ་བཀྲ་ཤིས་རྣམ་རྒྱལ་གྱི་ལྕམ་སྲིང་མ་གཉིས་ལ་སྲས་གསུམ་ཡོད་པའི་
ཆེ་བ་ཡིན། གཡུ་ཐོག་ཡོན་ཏན་མགོན་པོའི་སྐྱེ་བ་དངོས་ཡིན་པའི་བག་ཆགས་
དྲན་ཞིང་དགུང་ལོ་བཞི་བཞེས་ཚེ་ཡུམ་གཉན་ཁ་མེད་བསྐྲུན་པར་སྨན་དཔྱད་
མཛད་པས་སོས་པ་ནས་བཟུང་གསོ་དཔྱད་ཀྱི་འགྲོ་དོན་མཛད་པས་ཨ་བོ་ཆོས་
རྗེར་གྲགས། ཁྲུས་ཁང་ལོ་ཙཱ་བ་སོགས་མཁས་གྲུབ་ཀྱི་བླ་མ་མང་དུ་བསྟེན།
མདོ་སྔགས་ཀྱི་གཞུང་ལུགས་དུ་མ་གསན། ཁྱད་པར་དུ་སྤྱན་སྔ་ཆོས་ཀྱི་གྲགས་
པ་ཉིད་སྐྱེ་བ་དུ་མ་ནས་དཔོན་སློབ་ཀྱི་འབྲེལ་པ་ཟབ་པར་ངོས་ནས་རྩ་བའི་བླ་
མར་བསྟེན། ནཱ་རོ་ཆོས་དྲུག་དང་དཔལ་མཁའ་སྤྱོད་པའི་ཟབ་ཁྲིད་སྐོར་དང་
ཞག་མོ་བརྡ་བཞིའི་དབང་སོགས་གསན། སྔོན་རྒྱ་གར་དུ། སྤྱན་སྔ་ཉིད་
པཎ་ཆེན་ཉི་མའི་སྙིང་པོར་གྱུར་ཚེ། ཁ་ཆེ་ཟླ་དགར་གྱུར། རྡོ་རྗེ་གདན་དུ་
སྔགས་འཆང་ གཟི་བརྗིད་ ཅན་གྱུར་སྐབས། པ་ ར་ མི་ ཏ་ ཞེས་ བྱ་ བ་ དང༌།
བལ་ཡུལ་དུ་ཤྲཱི་དྷཱ་ཛ་ཞེས་བྱ་བའི་སྐབས། གཟུངས་ ལྡན་ཞེས་བྱ་བ་དང༌།
བོད་ཡུལ་དུ་སྤྲུལ་པའི་སྐུར་བསྟན་ཚེ་ལྷ་གཟིགས་ཞེས་བྱ་བ་དང་། མ་འོངས་
པ་ན་མི་བསྐྱོད་རྡོ་རྗེའི་དུས་སུ་བློ་གྲོས་རྒྱལ་པོར་འགྱུར་བ་དཔོན་སློབ་གཉིས་
ཀས་མཁྱེན། ཀླུའི་ཕོ་བྲང་ནས་གསེར་དང༌། ནོར་བུ་རིན་པོ་ཆེ་བཞེས།
ཟུར་མཁར་གྱི་བྲག་རྟ་མགོར་རྫོགས་པ་ཆེན་པོའི་ཆོས་སྐོར་མང་པོ་གཏེར་དུ་སྦས་
པ་སོགས་གྲུབ་པའི་སྤྱོད་པ་དང་། མདོ་སྔགས་གསར་རྙིང་གི་བསྟན་བཅོས་དུ་
མ་དང༌། གསོ་རིག་སྐོར་ལ་བྱེ་བ་རིང་བསྲེལ་དང་མ་ནུའི་དྲིས་ལན་དང་སྨན་
ངོ་གསལ་བྱེད་སོགས་ཀྱི་བསྟན་བཅོས་མང་པོ་མཛད། ཨུ་རྒྱན་ཆེན་པོ་དང་།།
གཡུ་ཐོག་པ་སོགས་ལྷག་པའི་ལྷ་མང་པོ་ཞལ་གཟིགས། དབྱར་དུས་འཚོ་བྱེད་
753



རྣམས་ལ་ལྡུམ་སྨན་གྱི་ངོ་སྤྲོད་གནང་ནས་རོ་ནུས་ སོགས་ཀྱི་མགུར་བཞེངས།
དགུན་དུས་ཐལ་སྨན་ཁཎྜ་སོགས་དང་ཆ་དཔྱད་ཀྱི་ཕྱག་ལེན་སོགས་དང་ཕྱག་
རྫོགས་ཞི་གཅོད་ སོགས་ ཀྱི་ཁྲིད་ཚུལ་ གྱིས་སློབ་མ་རྣམས་འཁྲིད་པར་མཛད།
སློབ་མ་ཡང་། གསོ་རིག་ཕྱོགས་ལ་ཡང་མི་འགྱུར་ཚེ་བརྟན། ཕྲག་དབོན་
བསོད་བཀྲས་བཤད་མཁས་པདྨ་ཚེ་འབུམ་རྡོ་རྗེ་སོགས་ཐུགས་སྲས་བཞི་དང་།
གཞན་ཡང་བྱིན་རླབས་ཞུགས་པའི་སློབ་མ་བརྒྱད། ཤེས་རབ་ཅན་གྱི་སློབ་མ་
བཅུ་དྲུག། གྲགས་ལྡན་གྱི་སློབ་མ་ཉི་ཤུ། བླ་དྭགས་ཅན་གྱི་སློབ་མ་བཅོ་
བརྒྱད་སོགས་བྱོན་པ་ཡིན་ནོ། ། དེ་ལྟར་ཞྭ་དམར་བཞི་པ་སྤྱན་སྔ་རིན་པོ་ཆེའི་
སློབ་མ་དང་ཡང་སློབ་ཆེས་མང་ངོ༌། །
རྗེ་དུས་མཁྱེན་གྱི་སྐུ་གསུང་ཐུགས་ཡོན་ཏན་འཕྲིན་ལས་ཀྱི་གདན་ས་ལྔ་
ལས་ཁྱད་པར་དུ་གསུང་གི་གདན་ས་བར་པར་གྲགས་པའི་གདན་ས་པ་ཀརྨ་སི་
ཏུ་བཀྲ་ཤིས་དཔལ་འབྱོར་ནི་སྒར་དུ་ཆོས་དོན་གཉེར་འདུས་པ་ཐམས་ཅད་་
ལའང་དབང་ཆོས་ཀྱིས་ཚིམ་པར་མཛད། ཁྱད་པར་དྲུང་ཉིད་ཀྱི་ལུང་བསྟན་
ལ་བརྟེན་རྗེ་བརྒྱད་པའི་སྤྲུལ་སྐུ་ངོས་འཛིན་དང་ཞབས་ཏོག་གི་ཐོག་མ་མཛད་
པས་ཀར་བསྟན་ལ་ཕྱག་རྗེས་ཆེ། སྤྱིར་ཡང་དེའི་རྗེ་ཐམས་ཅད་མཁྱེན་པ་ཞག་
འགའ་ཟུང་ན་ཞལ་མཇལ་ལན་རེ་ལས་མི་ཡོང་ཞིང་གསུང་ཆོས་ཅི་རིགས་པ་ཐོབ་
དཀའ་ཞིང་དབང་དང་གདམས་ངག་ཐུགས་ཉམས་ཀྱི་ཟབ་ཁྲིད་བླ་ལྷག་པས་
སྐལ་ལྡན་གྱི་རྒྱུད་བྱིན་གྱིས་བརླབས་ཤིང་སྨིན་པར་མཛད་པ་ལས། ཆོས་ཀྱི་
ཐོབ་རྒྱུ་འདོད་པ་རྣམས་གོའི་བྲི་རིན་པོ་ཆེ་དང་དྲུང་སི་ཏུ་པ་སྐུ་མཆེད་འབྲོང་བུ་
གོ་ཤི་རྣམས་ལ་ཞུ། ཁྲིད་དང་རབ་བྱུང་བསྙེན་རྫོགས་རྣམས་རྗེ་བཙུན་སྐྱ་སེས་
མཛད་པའི་རྗེ་འཕྲིན་ལས་པ་སོགས་ཀྱི་གསན་ཡིག་ན་ཡང་རྣམ་བཤད་དང་ལུང་
ཕལ་མོ་ཆེ་འདི་དག་ལས་བརྒྱུད་པ་ཤས་ཆེའོ། །
འགོས་ལོ་ཙཱ་བ་གཞོན་ནུ་དཔལ་ནི། ཡུལ་རྒྱ་སྨད་ལྷ་ཁང་གི་མདའ་ངམ་
754



པ་རའི་གྲོང་ནག་མོ་འབུམ་ཁྱིམ་དུ། ཡབ་འགོས་སྟོན་འབྱུང་གནས་རྡོ་རྗེ་དང༌།
ཡུམ་སྲི་ཐར་སྐྱིད་གཉིས་ཀྱི་སྲས་སུ་ཆུ་སྤྲེལ་ལ་འཁྲུངས། སྤྱན་གཡས་མཁན་
ཆེན་ལས་ རབ་ ཏུ་ བྱུང་། ཆོས་རྗེ་དེ་ བཞིན་ གཤེགས་ པ་ ལས་ ཚེས་ ཐང་ དུ།
བྱང་སྡོམ་དང་། ཆོས་དྲུག་སྨིན་ཁྲིད་དུ་ཞུས། རྗེ་བློ་བཟང་གྲགས་པ་ལ་ནཱ་རོ་
ཆོས་དྲུག་དང་ལམ་རིམ་གསན། རྔོག་བྱང་ཆུབ་དཔལ་ལ་རྔོག་ཆོས་ཐམས་
ཅད་དང༌། པཎ་ཆེན་ནགས་རིན་ལས་མི་གཡོ་བླ་མེད། རྡོ་རྗེ་ཕྲེང་བ་བླ་མེད་
ཁོ་ནར་བྱེད་པ་རྡོར་ཕྲེང་རང་ལུགས་དང་། གྲྭ་ལྔ། དགྱེས་རྡོར། བདེ་
མཆོག་ལུ་ཡི་བའི་དབང་སོགས་གསན། སྐུ་ཆུང་ངུ་ནས་སྣར་ཐང་སངྒ་ཤྲཱིར་སྒྲ་
ཀཱ་ལཱ་པ་གསན་ནས་ལོ་ཙཱ་བྱང་བར་མཁྱེན་པས། པཎ་ཆེན་བ་ན་རཏྣའི་དྲུང་
ནས་མི་གཡོ་བླ་མེད་ཀྱི་རྒྱུད་དང་། མཚན་བརྗོད་དང་དཔྱིད་ཐིག་གི་འགྲེལ་པ།
དབང་མདོར་བསྟན། དཔེ་མེད་འཚོའི་སྦྱོར་དྲུག་རྩ་འགྲེལ་རྣམས་གསན་ཞིང་
བསྒྱུར། རྗེ་འདི་ལ་པཎ་ཆེན་ནས་བསྔགས་བརྗོད་དཔེ་མེད་མཛད་འདུག །
ཏཱ་ར་ནཱ་ཐས་འགོས་ལོས་ཕྱག་ཆེན་གྱི་ཞེན་རྐེ་ཆད་ཆད་ལ་འཐེན་ཀྱིན་བསྡད་
པས་པཎ་ཆེན་འདི་དང་ཐུག་པ་ན་སྔགས་རྒྱུད་རྒྱ་མཚོ་ཙམ་བཤོལ་འདུག་་་་་་
གསུངས་པ་དེའོ། ། དམར་སྟོན་རྒྱལ་མཚན་འོད་ཟེར་ལས་དརྔན་གྱི་བྱ་བཏུས་
སོགས་དང་། ཞྭ་དམར་ཆོས་དཔལ་ཡེ་ཤེས་ལས་ཆོས་དྲུག་ཞུས། ཞྭ་དམར་
སྤྱན་སྔའི་བསྙེན་རྫོགས་ཀྱི་མཁན་པོ་མཛད། སེམས་འགྲེལ་སྐོར་དང་གཞན་
ཡང་དབང་ཁྲིད་དུ་མ་ཞུས། ཚུར་ཡང་མཁའ་སྤྱོད་དབང་པོའི་རིམ་ལྔ་དང་།
ཕྱག་ཆེན་ལྷན་ཅིག་སྐྱེས་སྦྱོར་གྱི་སྨིན་ཁྲིད། རླུང་སེམས་གཉིས་མེད་དང་སྦྱོར་
དྲུག་གི་ཁྲིད་དང་། མཁའ་འགྲོ་རྒྱ་མཚོའི་དབང་དང་རྒྱུད་འགྲེལ། ཕག་མོ་
སྙིང་ཐིག བེར་ནག་ཅན་གྱི་དབང་དང་གདམས་ངག་ཐམས་ཅད་རྫོགས་པར་
ཞུས། རྗེ་ཆོས་གྲགས་རྒྱ་མཚོ་ལ་སེམས་འགྲེལ་སྐོར་གསུམ་དབང་ཁྲིད་མང་པོ་
ཕུལ། དགུང་ལོ་དགུ་བཅུ་ཐམ་པ་མེ་གླང་ལ་སྐུ་གཤེགས་སོ། །
755



ལོ་ཆེན་བསོད་ནམས་རྒྱ་མཚོའི་སྡེ་ནི། ངན་ལམ་རྒྱལ་བ་མཆོག་་་་་་
དབྱངས་ཀྱི་རིགས་བརྒྱུད་རིག་འཛིན་བསོད་ནམས་འོད་ཟེར་དང་། ཡུམ་་
དཔལ་ལྡན་འཛོམ་གྱི་སྲས་སུ་ཤིང་འབྲུག་ལ་འཁྲུངས། བྲག་ནག་པ་མགོན་
རྒྱལ་བས་མཚན་བསོད་ནམས་རྒྱ་མཚོའི་སྡེ་ཞེས་གསོལ། དྭགས་པོ་བཀྲ་ཤིས་
རྣམ་ རྒྱལ་ ལས་ རབ་ ཏུ་ བྱུང་། དཔལ་ འབྱོར་ རྒྱ་ མཚོ་ ལ། བྱམས་ ཆོས།
རིགས་ཚོགས། འཇུག་པ། སྤྱོད་འཇུག བཞི་བརྒྱ་པ། མངོན་པ་གོང་
འོག་སོགས་གསན། ཚོགས་ཆེན་པའི་མཁན་པོ་དོན་དཔལ་བས་བསྙེན་པར་
རྫོགས། ཁམས་སུ་འབུལ་སྡུད་ལ་འབྱོན་པའི་ཕྱིར། འཇམ་དབྱངས་དོན་
གྲུབ་ འོད་ ཟེར་ ལས་ ཉེར་ མཁོའི་ དབང་ ལུང་ འགའ་ རེ་ ཞུ་ བ་ ལ་ བྱོན་ པས།
མཁྱེན་རྟོགས་ཀྱི་ཡོན་ཏན་ལ་ མགུ་སྟེ། ཟབ་མོ་ནང་དོན་སོགས་ཟབ་ཆོས་་
ཐམས་ཅད་ཞུས་པས་ནང་དོན་ལ་ཟིན་བྲིས་མཛད། འགོས་ལོ་ཙཱ་ལས་ལོ་ཙཱ་
བསླབས། པཎ་ཆེན་ནགས་རིན་ལས། བདེ་མཆོག་མེ་ཏྲི་བཅུ་གསུམ་མ་དང་
དུས་འཁོར་གྱི་དབང་དང་སྦྱོར་དྲུག་གི་ཁྲིད་དང་ཨཱརྱ་དེ་བའི་སྙིང་པོ་བརྒྱ་པ་
རྣམས་གསན། དྲི་མེད་འོད་ཀྱི་དཀའ་གནས་རྣམས་ལ་འདྲི་གཏུགས་མཛད།
ཞྭ་དམར་སྤྱན་སྔ་ལས་ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་དང་ནཱ་རོ་ཆོས་དྲུག་གི་
སྨིན་ཁྲིད་སོགས་གསན་བསམ་རྒྱ་ཆེར་མཛད། ཕར་ལའང་རྔོག་དཀྱིལ་བདུན་
སོགས་ཕུལ། རྗེ་འདི་བལ་ཡུལ་དུ་ཕེབས་ནས་པཎ་ཆེན་རིན་པོ་ཆེ་ལས་སྡོམ་
པའི་དཀྱིལ་འཁོར་དུ་དབང་གི་ཡེ་ཤེས་བརྙེས། སྦྱོར་དྲུག་གི་མན་ངག་ཐམས་
ཅད་བུམ་པ་གང་བྱོའི་ཚུལ་དུ་གནང་། ་ཤཱནྟ་པུ་རིར་ཤཱ་ཝ་རི་པས་བྱིན་གྱིས་
བརླབས་པ་ལས་བྱུང་བའི་སྦྱོར་དྲུག་གི་ཟབ་ཁྲིད་ཀྱང་ཕུལ་བ་སོགས་དཔོན་སློབ་
ཐུན་མོང་མིན་པར་གྱུར། གྲོ་བོ་ལུང་དུ་རྗེ་མར་པ་ཞལ་གཟིགས་སོ། །ཐུགས་
དམ་གྱི་མཐིལ་ནི་དུས་འཁོར་ཁོ་ན་མཛད། དགུང་ལོ་ང་དགུ་པ་ཆུ་སྟག་ལ་
གཤེགས། །
756



སྐྱབས་ཆེ་རྟོགས་ལྡན་འཇམ་དཔལ་རྒྱ་མཚོ་ནི། རུས་འགྲུ། གསེར་གྱི་
ནང༌ ཚན་ སྐྱབས་ ཆེ་ ཨ་ བེས་ དང་། བཀྲ་ ཤིས་ མཚོའི་ སྲས་ སུ་ འཁྲུངས།
དགུང་ལོ་བཅུ་གཅིག་ཐོག་སོག་པོར་རྟ་ཇག་ལ་ཕེབས་པར་ཇག་ཉེས། དགུང་
ལོ་བཅུ་གསུམ་ཐོག་འབྲི་བཅུ་ཇག་པར་ཐོབ་པས་བྱང་དུ་སོག་དམག་གི་སོ་པར་
སྐུ་རྐྱང་དུ་ཕེབས་པས་བྱང་ཐང་སྟོང་ཞིག་ཏུ་སྤྱང་ཀིས་བཟར་ཉེ་བ་བྱུང་བས།
ནམ་འཆི་བའི་ཚེ་འདི་ལྟར་གཅིག་པུར་ཉམ་ཐག་པར་འགྲོ་དགོས་སྙམ་པ་ཐུགས་
ལ་ཤར་ནས་ཆོས་བྱེད་པའི་དམ་བཅའ་མཛད། ཚུར་འཁོར་ནས་འབྲི་བཅུ་
བླངས་ཕོ་རྒོད་པའི་ཁྲོམ་ཐོག་ཆོད། དགུང་ལོ་བཅུ་བཞིར་འབའ་བྲོམ་བཀའ་
དྲུག་པའི་སར་ཆོས་བྲོས་ལ་བྱོན་ཀྱང་ཕ་ཚན་ཐུ་བས་སྐྲ་གཅོད་མ་ནུས། བཅུ་
དགུར་བན་སྒར་པའི་དྲུང་དུ་ཕེབས་ནས་རབ་བྱུང་མཛད། ཕ་ཚན་རྣམས་
རམ་མདར་ཐོན་ནས་རྗེ་བན་སྒར་བ་ལ་དཀྲོང་བསྡིགས་བཏང་མོད་ངའི་རྐུབ་ལ་
རྒྱོབ་གསུངས་ནས་ཉལ་བཞུགས་པས་བྱར་མེད་དེ་ལོག་རང་སོང་། དེ་ནས་བླ་
མའི་དྲུང་ནས་བསྙེན་རྫོགས་མཛད། ཆོས་མང་དུ་གསན། ཁྱད་པར་གཅོད་
སྐོར་རྣམས་ཞུས། ཉིན་གཅིག་བླ་མས། ལྟ་བ་ནི་སྨྱོན་པའི་སྐད་ཆ་དང་་
འདྲ། །སྒོམ་པ་ནི་རྒན་མོའི་མེལ་ཚེ་དང་འདྲ། །སེམས་ཉིད་འདི་ས་མདོའི་
སྲང་ཁྱི་དང་འདྲ། །ཞེས་གསུངས་པས་དེ་ཉིད་དུ་གནས་ལུགས་ཀྱི་དོན་འཕྲོད།
སྟག་ལུང་ངག་དབང་གྲགས་པ་ལ། ཕྱག་ཆེན་སྐོར་སོགས་དང༌། འཇམ་
དབྱངས་དོན་གྲུབ་འོད་ཟེར་ལས་དབང་དང་རྒྱུད་བཤད། ཆོས་དྲུག་སོགས་
ཞུས། བསྒོམས་པས་ཉམས་རྟོགས་བཟང་པོ་འཁྲུངས། བྲག་དཀར་ཆོས་
སྡིང་པ་ནམ་མཁའ་རྒྱལ་མཚན་ལ་ཚེ་ཁྲིད་སོགས་གསན། བཅུད་ལེན་ཁོ་ན་
ལས་ཤ་ཆང་སོགས་ཟས་མི་བཞེས། ལྷ་ཕུ། ཇོ་མོ་གངས། གནམ་མཚོ་དོ།
ཏི་སྒྲོ། ཤམ་པོ་གངས། ལ་ཕྱི། དོམ་ཚོང་རོང་སོགས་སུ་དབེན་པ་ཁོ་ན་
བསྟེན། རྩ་བའི་བླ་མ་གཅིག་པུ་ནི་རྗེ་ཆོས་གྲགས་རྒྱ་མཚོ་རང་ཡིན། དབང་
757



ལུང་གདམས་ངག་ཐམས་ཅད་དང་ཁྱད་པར་གཅོད་ཀྱི་ཉམས་ཁྲིད་མཛད་ནས་
གཙོ་བོར་གཅོད་ཀྱི་ཉམས་བཞེས་མཛད། མ་གཅིག་དངོས་དང་མཇལ་ནས་
གཅོད་ཀྱི་གདམས་པ་རྣམས་ཞུས། ཁྲོས་ནག ཡུམ་ཆེན་མོ། སྒྲོལ་མ།
བདེ་མཆོག དགྱེས་རྡོར། ཐུབ་པ། བྱམས་མགོན། རིགས་གསུམ་་་་
མགོན་པོ་རྣམས་ཞལ་གཟིགས། མཚུར་ཕུ། ཀརྨ། སྟག་ལུང་སོགས་ཀར་
ལུགས་ཀྱི་དགོན་རྙིང་མང་པོར་ཉམས་གསོ་དང་དར་རྒྱས་མཛད། གནས་སྒོ་
གུ་ཤྲཱི། ཟུར་མང་གུ་ཤྲཱི། ལྕགས་མོ་གུ་ཤྲཱི། ལྷོ་རོང་གུ་ཤྲཱི་སོགས་སྐུ་དྲག་མང་
པོའི་བསྙེན་རྫོགས་ཀྱི་མཁན་པོ་མཛད། ཀརྨ་པའི་དྲུང་དུ་གསེར་ཞོ་ལྔ་བརྒྱ་ལ་
བརྡུང་བའི་ནོར་བུ་སོགས་འབུལ་ཆེན་དང་འབུལ་ཕྲན་མང་པོ་ཕུལ། སྟག་
ལུང་དང་ར་སྒྲེང་གི་གསེར་ཏོག་སོགས་དང་། ཇོ་བོ་རིན་པོ་ཆེར་གསེར་ཞོ་
སུམ་བརྒྱ་ལས་གྲུབ་པའི་འཁོར་ལོ་ཕུལ། ཀརྨ་པའི་དགོངས་རྫོགས་ལ་དབུས་
གཙང་གི་དགོན་སྡེ་རྣམས་ལ་གསེར་ཞོ་རེའི་ཕྱག་འགྱེད་བཏང་། ཁམས་ཀྱི་
འབྲི་ཆུ་ལ་གྲུ་པས་མ་ཕུད་པས་འཕུར་ཏེ་ཕེབས། གཙང་དུ་བྱ་རྒོད་དུ་སྤྲུལ་པ་
དང་། ནམ་མཁའ་ལ་བྱོན་པ་དང་། ལ་མོ་ཚེར་གསེབ་ནས་སེ་མོ་དོར་ཇ་
ཡུན་གཅིག་ལ་ཕེབས་པ་སོགས་རྫུ་འཕྲུལ་གྱི་བཀོད་པ་ནི་བརྗོད་ཀྱིས་མི་ལངས།
དུས་ཀུན་ཏུ་ཆབ་ལེན་ཟླ་ཕྱེད་ཀྱི་གསོ་སྦྱོང་སོགས། ཉན་ཐོས་ཆེན་པོའི་བརྟུལ་
ཞུགས་ལས་མི་འདའ་ཞིང་དགུང་ལོ་བརྒྱ་དང་དྲུག་ལ་ཀོང་པོ་བྲག་གསུམ་ཞོ་ཁར་
སྐུ་མྱ་ ངན་ལས་འདས། སྐུ་ གདུང་ བཞུས་ པས་ རིང་ བསྲེལ་ མང་ པོ་ དང་།
དབུ་ཐོད་ལ། ཐུབ་པ་གྲོང་ཁྱེར་མ། སྙིང་པོ་ཀྱེ་རྡོ་རྗེ་ཡབ་ཡུམ། སྤྱན་རས་
གཟིགས་འགྲོ་འདུལ་དང༌། ཨོཾ་ཨཱཿ ཧཱུྃ་ཧི རྣམས་དང་། གདུང་རུས་རྣམས་
ལ་ཡིག་འབྲུ་བྱོན་པ་ཡང་དུ་མ་བྱུང་ངོ༌། །རྗེ་འདིའི་ཞལ་སློབ་ནི་ཏྲེ་ཧོ་ཆོས་ཀྱི་
རྒྱ་མཚོ་སོགས་སྐྱེས་བུ་དམ་པ་མང་པོ་བྱོན། སྒྲ་འཛིན་དང་རབ་བྱུང་གནང་
བའི་སློབ་མ་ནི་བགྲང་ལས་འདས་སོ། །
758



ཏྲེ་ཧོ་ཆོས་ཀྱི་རྒྱ་མཚོ་ནི། ཁམས་ཤར་ཟླའི་རྒྱུད། ཧོར་བའི་དུར་གྱི་
གདུང་བརྒྱུད་ཡབ་དཔོན་ཁྲོ་སྐྱབས། ཡུམ་བསོད་ནམས་སྒྲོན་གྱི་སྲས་ སུ་་་་
འཁྲུངས། བླ་མ་ནམ་མཁའ་དབང་ཕྱུག་ལ་སྐྲ་ཕུད་ཕུལ། མཚན་བཀྲ་ཤིས་
དབང་ཕྱུག་ཏུ་གསོལ། དགུང་ལོ་བརྒྱད་པ་ལ་ཀུན་དགའ་བཟང་པོ་ཟེར་བའི་
སྡེ་བླ་ཞིག་གི་ཞབས་ཕྱི་ལ་ཐེགས། ཕྱི་ལོ་དབུས་གཙང་དུ་ཕེབས། སྟག་ལུང་
ངག་དབང་གྲགས་པ་དང་མཇལ། དོ་ཧ་སྐོར་གསུམ་སོགས་ཞུས། མཚུར་
ཕུར་ཕེབས། སངས་བསམ་པ་དང་མཇལ། བླ་མའི་རྣལ་འབྱོར་སོགས་ཞུས།
སྐྱབས་ཆེ་འཇམ་དཔལ་རྒྱ་མཚོ་མཇལ། རབ་ཏུ་བྱུང་བར་མཛད། རྗེ་ཆོས་
གྲགས་རྒྱ་མཚོའི་དྲུང་ནས་ཀརྨ་པཀྴི་དང་། དོན་ལྡན་ཞབས་དང་རྗེ་ཉིད་ཀྱི་
བཀའ་འབུམ་ རྣམས་ ཀྱི་ ལུང་ སྩལ། གཞན་ ཡང་ དྭགས་ པོ་ བཀའ་ འབུམ།།
བཀའ་བརྒྱུད་གསེར་ཕྲེང་རྣམས་ཀྱི་ལུང་། བེར་ནག་ཅན་དང་རང་བྱུང་མའི་
དབང་། གཏུམ་མོའི་མེ་དབང་རྣམས་གསན། དེ་ནས་ ཁམས་ སུ་ ཕེབས།
ཁུ་བོ་བླ་མ་བློ་གྲོས་ལས་ཕྱག་ཆེན་ལྷན་ཅིག་སྐྱེས་སྦྱོར་གྱི་ཁྲིད། གཅོད་ སྟན་
ཐོག་གཅིག་མ། མི་ལའི་མགུར་འབུམ། འབྲུག་ལུགས་ཀྱི་བཀའ་འབུམ་ཕལ་
ཆེར་གྱི་ལུང༌། གཅོད་ཁྲིད་སྐོར་བྲུལ་ཚོ་དྲུག་སོགས་དང་། རས་ཆུང་སྙན་
བརྒྱུད། དེ་ནས་གླིང་དཔོན་གྱིས་སྐྱབས་ཆེ་རྟོགས་ལྡན་སྤྱན་འདྲེན་གྱི་བོང་
མིར་ཀརྨར་ཕེབས། བླ་མ་ཡེ་ཤེས་རྡོ་རྗེ་ལ་བཀའ་འགྱུར་ལུང་ཞུས། ནག་
རྒྱལ་ཕག་གསུམ་སོགས་ཀྱི་དབང་རྣམས་ཀྱང་གསན། ཕྱི་ལོ་སྐྱབས་ཆེ་རྟོགས་
ལྡན་ཕེབས་བྱུང་བ་མཇལ་བས་གཅོད་སྐོར་རྣམས་ཞུས། གཞན་ཡང་རྡོར་
ཕྲེང་། སྒྲུབ་ཐབས་བརྒྱ་རྒྱམ་སོགས་དང་བཀའ་བརྒྱུད་གོང་མའི་བཀའ་་་་
འབུམ་སོགས་ཀྱི་ལུང་རྣམས་གསན། དེ་ནས་འཇམ་དཔལ་རྒྱ་མཚོའི་ཞབས་
ཕྱི་མཛད་དེ། ཙནྡན་དགོན། རེ་རྒྱབ། ཁྲ་བོ་དགོན་རྣམས་སུ་ཕེབས།
སྐྱབས་ཆེ་རྟོགས་ལྡན་དྲུང་དུ་བསྙེན་པར་རྫོགས། དེ་ནས་ཆོས་རྗེ་ཏྲེ་ཆེན་དང་
759



ལྷན་ ཅིག་ ཙཱ་ རིར་ ཕེབས། གཡུ་ མཚོར་ ཀརྨ་ པ་ ཆོས་ གྲགས་ རྒྱ་ མཚོ་ དང།
སྤྱན་རས་གཟིགས།། མགོན་པོ་ཕྱག་བཞི་དྲུག རང་བྱུང་རྒྱལ་མོ་རྣམས་ཞལ་
གཟིགས། དེ་ནས་སྣ་ཕུར་སྐྱབས་ཆེ་རྟོགས་ལྡན་དང་མཇལ། གཅོད་ཀྱི་རྣམ་
བཤད་ཆེན་མོ་དང་། སྐྱོབ་པ་དང༌། ཁྲོ་ལོའི་བཀའ་འབུམ་སོགས་དབང་
ཁྲིད་ལུང་སོགས་མང་པོ་ཞུས། ཆོས་གྲགས་རྒྱ་མཚོ་གཤེགས་པའི་དགོངས་
རྫོགས་སུ་བཀའ་འགྱུར་ཞིག་བཞེངས་ནས་ཞྭ་དམར་སྤྱན་སྔར་ཕུལ། ཇོ་བོ་ལ་
གསེར་གདུགས་ཕུལ། ལྷ་ཕུ་ གསེར་འབུམ་དུ་བཞུགས་དུས་གཉན་ཐང་ལྷ་
འཁོར་བཅས་ཀྱིས་མཇལ། ཐུགས་རྗེ་ཆེན་པོའི་བསྒོམ་ལུང་གནང་། མཚུར་
ཕུའི་བླ་མ་སྨོན་ལམ་པའི་དྲུང་ནས། བདེ་མཆོག་མཁའ་འགྲོ་རྒྱ་མཚོ། ཀླུ་
ནག་དྲིལ་གསུམ། གཤེད་སྐོར་དམར་ནག་འཇིགས་གསུམ། འདུས་པ་་་་
འཕགས་ཞབས་ སོགས་གསར་རྙིང་གི་དབང་ལུང་མང་པོ་གསན། བླ་མ་་་་་
གྲགས་པ་རྒྱལ་མཚན་ལ་རྙིང་མའི་སྐོར་མང་པོ་དང༌། རྗེ་བདུན་པ་ནས་བརྒྱུད་
པའི། རྡོར་ཕྲེང་། མི་ཏྲ། སྒྲུབ་ ཐབས་བརྒྱ་རྒྱམ་སོགས་དང་། ཟུར་
མང་སྙན་བརྒྱུད་སྐོར་དང་། སྙེ་བོ། བཀྲ་ཤིས་དོན་གྲུབ་པ་ལས། རྟ་་
མགྲིན་ལྕགས་རལ་གྱི་རྗེས་གནང་སོགས་ཞུས། དེ་ནས་སྐྱབས་ཆེ་རྟོགས་ལྡན་
སྐུ་གཤེགས། ཆོས་རྗེ་བསོད་ནམས་རྒྱལ་མཚན་ལས། ཤངས་ཆོས་སོགས་
ཞུས། ཀརྨ་འཕྲིན་ལས་པའི་དྲུང་ནས། ཕག་མོ་ལྷ་ལྔའི་དབང་དང་ལྷ་ཁྲིད།
དོན་ལྡན་ཞབས་ཀྱི་བཀའ་འབུམ། ངམ་རྫོང་སྙན་རྒྱུད། མི་ཏྲ་ཁྲིད་དྲུག་
སོགས་གསན། བསམ་གཏན་གླིང་པའི་དྲུང་ནས། ཐུགས་རྗེ་ཆེན་པོའི་སྨར་
ཁྲིད་སོགས་ཞུས། བླ་མ་རིན་ཆེན་རྒྱལ་མཚན་པའི་དྲུང་དུ། རྙིང་མ་རྒྱུད་
འབུམ་སོགས་དང༌། སྨྱུག་ལ་པཎ་ཆེན་ནས། བཀའ་གདམས་གླེགས་བམ་
སོགས་དང་། ཞྭ་དམར་སྤྱན་སྔ་རིན་པོ་ཆེ་ལས། གྲགས་སེང་བཀའ་འབུམ་
དང་མཁའ་སྤྱོད་པའི་བཀའ་འབུམ། ཆོས་དཔལ་ཡེ་ཤེས་ཀྱི་བཀའ་འབུམ་
760



ལས་པུ་སྟི་རེ་རེའི་ལུང་། རྗེ་རང་གི་ཁྲིད་སྐོར་དང་། ཆོས་དྲུག་ལུང་སྦྱོར་
སོགས་ཀྱི་ལུང་དང༌། གནས་ནང་པ་ནམ་མཁའ་འོད་ཟེར་ལས་དུས་འཁོར་གྱི་
དབང་སོགས་དང་། དོན་གྲུབ་རྒྱལ་མཚན་པའི་དྲུང་ནས་གུར་དྲག་འོ་བྲན་
ལུགས། ཆོས་རྗེ་རྣམ་རྒྱལ་གྲགས་པའི་དྲུང་ནས། མགོན་པོ་ཕྱག་བཞི་པའི་
སྐོར། བྱང་སེམས་ཐར་པ་རྒྱལ་མཚན་པའི་དྲུང་ནས། ཐར་རྒྱན་གྱི་ལུང་
དང༌། འབྲི་ཁུང་རིན་པོ་ཆེའི་དྲུང་ནས་དགོངས་གཅིག་སོགས་ཞུས་སོ། །དེ་
ནས་རི་ཁྲོད་ཁོ་ནར་བཅུད་ལེན་གྱིས་འཚོ་བར་བཞུགས། ར་སྒྲེང་དུ་ཇོ་བོ་རྗེ་
ར་སྒྲེང་གི་རྒྱབ་རི་དང་མཉམ་པ་དང་མཚུར་ཕུའི་རྒྱབ་རི་ཐམས་ཅད་མི་གཡོ་བ་
དཀར་པོ་དང་། སྔོན་པོ་མང་པོས་གང་བ་ཞལ་གཟིགས། ཚེག་པ་སོགས་ལ་
ཟངས་ཐལ་དུ་མཛད། མཆོག་གོང་དུ་དཔལ་ལྷ་མོ་དང༌། བེར་ནག་ཅན་
ཕྱོགས་བཅུ་མགོན་པོས་བསྐོར་བ་དང་། ཕྱག་དྲུག་པ། སྟག་ཞོན་སོགས་
ཞལ་གཟིགས། གླེ་ཏྲ་པཱ་ལ། ཛི་ན་མི་ཏྲ། ཊཱཀྐི་རཱ་ཛ་སོགས་དང་། ཕྱག་
དྲུག་པ། ཕྱག་བཞི་པ། གྲི་གུག ཞིང་སྐྱོང་། ཏྲཀད། མགོན་པོ་གུར་
ཞལ་རྣམས་ཞལ་གཟིགས། མོན་མཚོ་སྣར་ཕེབས། མོན་ཡུལ་གསུམ་དུ་དུང་
ཁྲ་རྒྱལ་པོས་གདན་དྲངས། དེ་ནས་རིམ་པར་མཆོད་རྟེན་རྣམ་དག་དང་ཤིང་
གི་རི་མཇལ། རྒྱ་གར་དུ་ཟླ་བ་ལྔ་བཞུགས། དེ་ཕྱོགས་ཀྱི་སྐྱེ་འགྲོ་ཐམས་ཅད་
ཤིན་ཏུ་དད་པར་གྱུར། འབོ་ལ་ཟེར་བར་དབང་མཛད་དུས་སྦྲང་བུ་རྣམས་
སྲུང་འཁོར་གྱིས་བསྲུང་བར་མཛད་པས་ ཐམས་ ཅད་ཤིན་ཏུ་དད་པར་གྱུར།
བྱེ་ལར་གནས་བརྟན་བཅུ་དྲུག་དང་། མགོན་པོ་བྲག་གདོང་དུ་སློབ་དཔོན་
པདྨ་ཞལ་གཟིགས། ཀོང་པོར་ཀརྨ་པ་མི་བསྐྱོད་རྡོ་རྗེ་མཇལ། འབུལ་ཆེན་
བསྟབས། ཆོས་མང་དུ་ཞུས། མཚུར་ཕུ་དང་། རིན་སྤུངས། འབྲི་ཁུང་།
སྙེ་མོ་རྣམས་སུ་ཆོས་མང་པོ་གསུངས། བྲག་དཀར་སེམས་དཔའ་ཆེན་པོར་
རྒྱལ་བ་རྒྱ་མཚོ་སོགས་ཀྱི་དབང་མཛད། རིན་སྤུངས་པ་ཟིལ་གནོན་རྡོ་རྗེ་དགེ་
761



ཚུལ་ མཛད། ཟིལ་ གནོན་ ཆོས་ དབྱིངས་ དཔལ་ གྱི་ རྒྱ་ མཚོར་ བཏགས།།
འཇག་ཏུ་ཕེབས། ཡིན་ཐང་མཇལ་བས་འཇའ་འོད་སོགས་རྟགས་ངོ་མཚར་
བ་མང་པོ་བྱུང་། གཙང་ཆུ་མིག་ཏུ། རྗེ་བཙུན་བྱམས་པ་དང༌། ཇོ་བོའི་
ཤཱཀྱ་ཤྲཱི་རྣམས་ཞལ་གཟིགས། སླར་རྗེ་བརྒྱད་པ་མཇལ། འབུལ་ཆེན་་་་་་
བསྟབས། མཚུར་ཕུར་རས་ཆོས་བཏང་། རྗེ་གྲོལ་མཆོག་ལ་གྲུབ་བརྒྱའི་བྱིན་
རླབས་དང་ཕག་མོ་ལྷ་ཁྲིད་མཛད། ཡང་ཟུར་སོགས་ལ་སྐུ་གསུམ་ངོ་སྤྲོད་ཀྱི་
ཁྲིད་གནང་། ལ་སྟོད་ལྷོར་ཕེབས་དུས་རྦབ་ཞིག་འདྲིལ་བ་རྗེ་ཡི་ཐད་ནས་གྱེན་
དུ་འདྲིལ། དེ་ནས་འདར། རིན་སྤུངས་སོགས་སུ་ཕེབས་ཆོས་ཀྱི་འཁོར་ལོ་
བསྐོར། གསུང་རྩོམ་ཡང་མང་དུ་བཞུགས། མེ་ལུག་ཧོར་ཟླ་བཅུ་བར་ཆོས་
དབྱིངས་ཕོ་བྲང་དུ་མྱ་ངན་ལས་འདས་སོ། ། སློབ་མ་ཡང་། མི་ཉག་རྟོགས་
ལྡན་དཔལ་ལྡན་སེང་གེ མི་ཉག་རས་ཆེན་སོགས་རི་ཐུབ་པ་མང་པོ་དང༌།
གཞན་ཡང་སློབ་མ་མང་དུ་བྱུང་། །
བྱམས་ཆེན་ཆོས་རྗེ་སྣ་ཚོགས་རང་གྲོལ་ནི་རིན་སྤུངས་པའི་ཞལ་ངོའི་སྐུ་སྐྱེ་
གསལ་བར་བྱུང༌། རྗེ་བདུན་པ་ཉིད་རྩ་བའི་བླ་མར་བསྙེན། གསང་སྔགས་
ཀྱི་གདམས་པ་མཐར་ཐུག་པར་གནང་བའི་བུ་ཆེན་དུ་གྲགས། བྱམས་ཆེན་
ཆོས་སྡེའི་གདན་ས་མཛད། སྤང་རྟོགས་ཕུལ་དུ་བྱུང༌། ལྷ་སའི་གསེར་ཐོག་
བརྗེ་བར་དགོངས་ཀྱང་བདེ་གཟར་གྱིས་མ་གྲུབ། དེའི་རྒྱུ་རྣམས་ལས་གསེར་
དངུལ་གྱིས་རྒྱལ་བའི་བཀའ་འགྱུར་རོ་ཅོག་བཞེངས། རྒྱུད་འབུམ་རྗེ་བརྒྱད་
པའི་དྲུང་དུ་ཕུལ། གཞན་རྣམས་གཙང་གི་དགོན་ཆེན་སོགས་རྣམས་ལ་་་་་
གནང་། ཕྱིས་སྐུ་ཁམས་ཅུང་ཟད་བསྙུན་པའི་ཉིན་གཅིག ཤར་ཕ་གི་ནས་
སྤྲིན་དཀར་པོ་གཅིག་ཚུར་བྱུང་ངམ་ལྟོས་གསུངས། སྔ་དྲོ་ཙམ་སྤྲིན་དཀར་པོ་
མཐའ་ འཇའ་ཚོན་ གྱིས་ བསྐོར་ བ་ ཞིག་ རིའི་རྩེ་ནས་ ཚུར་ ཇེ་ མགྱོགས་ བྱུང༌།
གཟིམས་ཁང་གི་སྟེང་ཙམ་དུ་སླེབས་བྱུང་ཞུས་པས་ངའི་སྟན་མཐོང་ཀའི་ཐད་
762



དེར་ཐེག་གསུང་སྟེ་སྤྲིན་དེ་ལ་གཟིགས་ཤིང་ཕྱག་ཐལ་མོ་སྦྱར་ཏེ་རྗེ་ཐམས་ཅད་
མཁྱེན་པ་ཁོ་བོ་བསུ་བར་ཕེབས་བྱུང་། ང་ནི་ཕྱགས་ཕྱི་བྱས་ཏེ་དག་པ་མཁའ་
སྤྱོད་དུ་འགྲོ་གསུང་སྟེ་དེ་ཉིད་དུ་སྐུ་མདངས་ཡལ་གྱིས་སོང་། ཀརྨ་གྲྭ་ཚང་གི་
གྲྭ་བསྒྲེས་རབ་འབྱམས་པ་བསོད་ནམས་རབ་འབྱོར་རྗེ་འདི་ལས་གདམས་པ་
ཞུས་ཏེ་ཉམས་རྟོགས་བཟང་བར་སྐྱེས། འུ་ཡུག་གི་རི་ཁྲོད་ཅིག་ན་སྒྲུབ་པ་ལ་
ཡོད་པས་གསལ་སྣང་ལ་སྐུ་འདས་པར་ཤེས་ཏེ་མཚམས་ཐོན་ནས་གག་ཚངས་སུ་
ཕྱིན་པ་ན་སྐུ་གདུང་བཞུ་བ་དང་ཐུག་སྟེ་མོས་གུས་ཀྱི་གསོལ་འདེབས་དྲག་པོ་
བྱས་པས་ཐུགས་ཚེག་སྒྲ་དང་བཅས་ཏེ་བསྲེག་རྫས་འབུལ་བའི་སྒོ་ཆུང་ལས་་
འཕར་ཏེ་ཁོང་གི་པང་དུ་བྱུང་བ་ལ་རྟེན་རིང་བསྲེལ་ངོ་མཚར་ཅན་བྱུང་ཞེས་
ཁོང་ཉིད་ལས་དངོས་སུ་གསུངས་པའི་ལོ་རྒྱུས་སོགས་ངེས་ཤེས་ཆེར་སྐྱེ་བར་ཡོད་
དོ། །
བྱ་འཇམ་དབྱངས་བཀྲ་ཤིས་རྣམ་རྒྱལ་ནི་གཙོ་བོར་རྗེ་བདུན་པའི་དངོས་
སློབ་ཡིན་ལ། སྤྱིར་རྗེ་བཙུན་སྐྱ་སེ། དུས་ཞབས་པ། རྗེ་འཕྲིན་ལས་པ་
རྣམས་བསྟེན་ཞིང་ཆེས་མཁས་པར་གྱུར། ནོར་དཔྱད་རྒྱ་མཚོ་སོགས་འཇིག་
རྟེན་ལུགས་ཀྱི་བསྟན་བཅོས་དང་། ནང་དོན་གྱི་འགྲེལ་པ་པོད་ཆེན་བཞི་ལ་
སོགས་པ་བསྟན་བཅོས་མང་དུ་མཛད། ཆོས་འཁོར་ལྷུན་པོ་བསྐལ་དུས་ཀྱི་
ཉམས་ཀྱང་སླར་པདྨ་བཀོད་པའི་དགེ་འདུན་གྱི་སྡེ་བཙུགས་ཤིང་ལུགས་གཉིས་
ཀྱི་སྒོ་ནས་བསྟན་པའི་བྱ་བ་མཛད་དོ། །
རྗེ་བཙུན་སྐྱ་སེ་ལྟོགས་ལྡན་ནི། འཁྲུངས་ཡུལ་བྱང་སྟག་ལུང་བའི་སྐོར་
གྱི་སྐྱ་སེ་རུ་བ་ཡིན། སྔར་ཁྱིམ་དུ་བཞུགས་དུས་སྐྱ་སེ་ཨ་མགོན་ཞེས་མིང་ཐོས་
པ་ཙམ་གྱིས་རི་དྭགས་དང་བྱང་འབྲོག་པ་མགྲོན་པོ་སོགས་འདར་ནུས་པའི་
དཔའ་རྔམ་གྱིས་ཨར་ཇག་གི་དཔོན་མཛད། ཕྱིས་དགུང་ལོ་དྲུག་ཅུར་ལོངས་
པ་ན་མགྲོན་ཚན་ཞིག་བཅོམ་བརླག་ཏུ་བརྩམས་པར། དེ་དག་གིས་བརྒལ་བ་
763



ལ་རལ་གྲིས་བསྣུན་པ་རྒོད་མ་སྦྲུམ་མ་ཞིག་ལ་ཕོག་སྟེ་ལྟོ་བ་རལ་ནས་རྟེའུ་ལྷུང་བ་
ལ་མ་དེས་ལྕེས་ལྡག་པར་གཟིགས་པས་སྐྱོ་བ་ཆེར་སྐྱེས་ཏེ་ཀུན་མཁྱེན་འཇམ་
དཔལ་བཟང་པོའི་དྲུང་དུ་རབ་བྱུང་དང་བསྙེན་རྫོགས་མཛད། དེ་ཕྱིན་གྲོ་
དཀར་གདན་གཅིག་ཐེམ་སྤངས་ན་བཟའ་ཆོས་གོས་གསུམ་གྱི་སྦྱང་ཡོན་མཛད་
ཅིང་ཐུགས་དམ་གྱི་མཐིལ་གཅོད་ཡུལ་ལ་མཛད་དེ་གཉན་ཁྲོད་ཁོ་ན་འགྲིམས་
པས་སྣང་སྲིད་ཀྱི་ལྷ་འདྲེས་ཕྲིན་ལས་ཐམས་ཅད་སྒྲུབ། རྗེ་ཆོས་གྲགས་རྒྱ་མཚོ་
ལས་ཕྱག་ཆེན་ཆོས་དྲུག་གི་ཐུགས་དམ་བརྙེས། ས་སྐྱོང་དོན་རྡོར་བ་སོགས་
དབུས་གཙང་གི་ཆེ་དགུ་ཐམས་ཅད་ཀྱིས་བླ་མར་བཀུར། རྟོགས་ལྡན་འགལ་
ལྟག་པ་ཞེས་རྣམ་དཔྱོད་ཆེ་བ་དེས་ཚིགས་བཅད་ཀྱིས་སྐུར་པ་མང་དུ་བཏབ་ཀྱང་
ཕྱིས་ཞལ་མཇལ་བ་ན། མི་ལ་རས་ པ་སེར་པོ་ཙམ་ཆེས་དད་ཅིང་སྔ་མ་ལ་
བཤགས་པ་དང་བསྟོད་པ་ཡང་དག་པ་ཕུལ། སྐུ་ཚེ་བྱ་བྲལ་གྱི་བརྟུལ་ཞུགས་ལ་
བསྐྱལ། རྗེ་གོང་མའི་ཕྲིན་ལས་ཀྱི་འཕྲོ་ཀོང་པོའི་ཆོས་རྒྱ་དཀར་པོ་ཐམས་ཅད་
དཔྱིས་ཕྱིན་པར་ཕན་བདེར་བཀོད་སྒྲུབ་བརྒྱུད་བསྟན་པའི་རྩ་ལག་གཅིག་ཏུ་
གྱུར་ཏེ་སྐུ་ཚེ་མཐར་ཕྱིན་པ་དགུང་ལོ་བརྒྱར་ཉེ་བར་བཞུགས་ཏེ་ཕྱིས་བྲག་གསུམ་
ཞོ་ཁར་མྱ་ངན་ལས་འདས་ནས་གདུང་འབུམ་ཡང་དེར་བཞུགས་སོ། ། དེ་ལ་
སྤྱིར་སློབ་མའི་ཚོགས་ཤིན་ཏུ་མང་བའི་སྔར་སློབ་ཀྲེ་ཆེ་ཆུང་གཉིས་ནི་ཐུགས་དམ་
སྤང་རྟོགས་ཆེར་འཁྲུངས་པ་བྱོན་ཡང་སྔ་མོ་ནས་གཤེགས་པ་ལས་དངོས་ཀྱི་འགྲོ་
དོན་མ་བསྟན། ཕྱིས་སློབ་ལས་ཀྲེ་ཆེན་མཆིམས་ཕུའི་སྒྲུབ་སྡེའི་བླ་མ་ཡང་སློབ་
རྗེ་བཙུན་དམ་པ་གློ་བོ་ཆོས་རྗེ་ཀུན་དགའ་འགྲོལ་མཆོག་སོགས་ཏེ་འདིས་ཀྱང་
བྱང་སྟག་ལུང་གི་ཆོས་རྗེ་སྐུ་མཆེད་དང་གཞན་ཡང་དབུས་གཙང་གི་བླ་མ་ཆོས་
སྡེ་ཆེ་དགུའི་གདན་ས་མཛད་པ་སོགས་དང་། ཀྲེ་ཆེ་ཆུང་གཉིས་ཀ་མཚུར་ཕུར་
ཀྲེ་བོའི་ལས་ཚན་ལ་བཞུགས་པས་དེ་ལྟར་གྲགས་སོ། །
ཁམས་སུ་འཁྲུངས་པའི་བླ་མ་རུ་པ་བསམ་གཏན་རྒྱ་མཚོ་ནི་སྨན་གྱི་བཅུད་
764



ལེན་ཅུང་ཟད་མ་གཏོགས་མི་ཟས་རགས་པ་མི་གསོལ། ། སྒྲུབ་པ་གཙོར་
མཛད། སྒམ་པོ་སྤྱན་སྔ་ཁུ་དབོན་རྣམས་ཀྱི་བླ་མ་མཛད། གཡེ་དྭགས་་་
སོགས་ཀྱི་འཕྲིན་ལས་སྐྱོང་། དེའི་སློབ་མ་གཙོའི་གྲས་ལས་བྱར་པོ་རྟོགས་ལྡན་
ཏེ། གཅོད་ཀྱི་ཐུགས་དམ་མཐར་ཕྱིན་རྟོགས་པ་ཤིན་ཏུ་མཐོ། མངོན་ཤེས་
ཐོགས་མེད་མངའ། སྣེའུ་གདོང་རྩེ་དང་གདན་ས་ཐེལ་སོགས་ཞལ་སོགས་ངོ་
ཆེ་དགུས་བླ་མར་བཀུར། དེའི་སློབ་མ་ཕྲིན་ལས་ནུས་པ་བླ་མ་སྨོན་ལམ་རྒྱ་
མཚོ་སོགས་བྱུང་ངོ༌། །གཞན་ཡང་ནགས་ཕུ་ཆོས་འཕེལ་སྐུ་མཆེད་ལ་སོགས་རྗེ་
བཙུན་སྐྱ་སེའི་དངོས་སློབ་ཡང་སློབ་ཆེས་མང་ངོ༌། །
གྲུབ་ཆེན་ཆུ་འཕུར་བ་ནི་སྔོན་རྗེ་ཕག་མོ་གྲུ་པའི་སློབ་མ་གྲུབ་ཐོབ་ཉག་
རས་སེ་བོ་ཞེས་གྲགས་པ་གྲུབ་ཆེན་པཀྴིའི་འཕྲིན་ལས་ཀྱི་བཀོད་པར་ཞལ་གྱིས་
བཞེས་པ་དེ་རྫུ་འཕྲུལ་གྱིས་གསང་ཕུ་བ་བཏུལ་ནས་རྒྱ་གར་དུ་མུ་སྟེགས་འདུལ་
དུ་འབྱོན་པར་དགོངས་པར་རྟེན་འབྲེལ་མ་འགྲིག་ནས་སླར་མདོ་ཁམས་སུ་བྱོན།
དྲེལ་དཀར་མོ་ཞིག་ཡོད་པ་ཤི་བ་སྤོམ་རའི་བར་ཆད་དུ་མཁྱེན་ནས་གངས་་་་
གཟིགས་པའི་ཕུག་པར་བཞུགས། གངས་ཀྱི་ཚལ་པ་གཅིག་བླངས་པ་ལ་་་་་
གངས་རི་དེའི་གཟུགས་འཆོས། ་ཆང་ཟོམ་ཞིག་ཡོད་པ་ནས་གསོལ། ཆབ་
བྱུང་ངོ་ཅོག་གངས་དེ་ལ་བསིལ་བས་དེ་ཇི་ལྟར་ཞུ་བ་བཞིན་སྤོམ་རའི་གངས་
ནག་ཟང་གིས་ཞུ་ནས་དེའི་ཤུལ་ དེང་སང་ཡང་ཡོད་ཟེར། དེར་སྤོམ་རས་
བཟོད་གསོལ་བྱས་ནས་སྲོག་སྙིང་ཕུལ་ཏེ་བཤགས་པར་དྲེལ་བརྒྱ་དང་བརྒྱུད་
འབུལ་བ་བྱས་པ་ན་ད་རེས་ང་ལ་མི་དགོས། མ་འོངས་པར་དགོས་དུས་སུ་
ཕུལ་ཞིག་གསུངས་ཏེ་གདམས་ངག་དུ་མ་དང་མ་འོངས་ལུང་བསྟན་མང་པོ་་
མཛད་དེ་དེ་ཉིད་དུ་གཏེར་དུ་སྦས། ཕྱིས་གྲུབ་ཆེན་པར་འཁྲུངས་པས་སྔོན་
གནས་གསལ་བར་དྲན་ཏེ་གཏེར་ཕྱུང་། རྨ་སྤོམ་རའི་སྐོར་དུ་བྱོན་པས་དྲེའུ་
དཀར་མོ་གཅིག་གིས་སྣ་དྲངས་ཏེ་དྲེའུ་འབུལ་བ་ཁོ་ན་བརྒྱ་དང་བདུན་དུ་ལོངས།
765



དེ་ནས་དྲེལ་དཀར་མོ་གཅིག་བྱུང་བས་ང་འདིས་དོན་འགྲུབ་གསུང་ནས་འབྱོན་
འཕྲོ་བཅད། འདི་ཀམ་པོ་རྡོ་རྗེ་དཔལ་བརྩེགས་དང་དེའི་རི་ཡིན་ཞེས་ཀྱང་
ཐོས། སྤྱིར་ཐུགས་དམ་རང་བྱུང་དུ་ཤར་ཡང་རྩ་བའི་བླ་མ་རྗེ་བདུན་པར་
འཛིན། ཁམས་སུ་ཆུ་ཆེན་གཅིག་ལ་བརྒལ་དུས་འཕུར་བ་ཡུལ་མིས་མཐོང་སྟེ་
ཆུ་འཕུར་བར་གྲགས་པ་ཡིན་ནོ། ། ་
གཞག་བླ་མ་ཀུན་དགའ་དཔལ་བ་ནི། རྗེ་བདུན་པ་ལས་ཆོས་དང་་་་
གདམས་ངག་ཐམས་ཅད་གསན་ཏེ་མཁས་གྲུབ་ཆེན་པོར་གྱུར། རབ་སྒང་གི་
མཁས་པ་མི་ལྔའི་ནང་ནས་བྱམས་སར་བ་ཆེན་པོའི་སྔོན་གནས་གསལ་བར་དྲན།
རབ་སྒང་སྡེ་འཁྲུག་ཆེན་པོར་གྱུར་ནས། ཆོས་འཁོར་ཡུན་རིང་དུ་ཆག སྡེ་
རྣམས་ ཀྱང་ ཉམས་ ཉེས་ཀྱི་དུས་ རྗེ་འདིས་འཁྲུག་རྩོད་ ཐམས་ ཅད་ བསྡུམས།
དགེ་འདུན་གྱི་བཅའ་བ་ཐམས་ཅད་གསར་དུ་མཛད། ཆོས་འཁོར་གྱི་སྔ་སྲོལ་
གསོས་ཏེ་རབ་སྒང་དུ་སངས་རྒྱས་ཀྱི་བསྟན་པ་གཞི་བཞེངས་མཛད། ཁྱད་
པར་བྱམས་སར་ལ་བསྟན་པའི་མཛད་རླབས་ཆེ། རབ་སྒང་གི་དགེ་འདུན་པ་
ཀུན་དམ་ཆོས་ཀྱིས་བཏུལ། སྤྱིར་མདོ་སྨད་ཀྱི་སྐྱེ་བོ་ཐམས་ཅད་ཆོས་ལ་བཀོད་
ཅིང་། ཤིན་ཏུ་ཧུའི་རྒྱལ་པོ་དང༌། དར་མདོའི་ཆེན་པོ་སོགས་རྒྱའི་བློན་ཆེན་
མང་པོ་དང་རྒྱལ་བུ་དུ་མས་ཡོན་གནས་དམ་པར་བསྙེན། རྗེ་མི་བསྐྱོད་ཞབས་
ཀྱིས་ཀྱང༌། སྔོན་ཚེ་གཙང་མའི་ཟས་ཀྱི་རིམ་གྲོ་པ། །པཎ་ཆེན་དབང་ཕྱུག་
རྒྱ་ མཚོ་ དེ་ ཡང༌ ཁྱོད། ། ཅེས་ སོགས་ སྔོན་ གནས་ དུ་ མ་ ལུང་ གིས་ བསྟན།
འཕྲིན་ལས་ཤིན་ཏུ་ཆེ་ཞིང་སྐུ་ཚེ་མཐར་ཕྱིན་པར་བསྟན་འགྲོའི་དོན་མཛད་ཅིང༌།
དབོན་པོ་སྐུ་མཆེད་སོགས་ཀྱིས་འཕྲིན་ལས་ཀྱི་རྒྱུན་སྐྱོང་ངོ༌། །
ཟུར་མང་བྱ་བཏང་བློ་གྲོས་རྒྱ་མཚོ་ནི། རྨ་སེའི་དབོན་རིགས་ཡིན།
དབུས་སུ་ཕེབས། ཆོས་གྲགས་རྒྱ་མཚོར་མཇལ། ཀྭན་ཏིང་གུ་ཤིའི་ལས་ཀ་
ཤེལ་ཐམ་གནང་། ཞྭ་དམར་བཞི་པ་དང་རྒྱལ་ཚབ་བཀྲ་ཤིས་རྣམ་རྒྱལ་ལས་
766



དབང་ཆོས་མང་དུ་གསན། ཁམས་སུ་ཕེབས་ཏེ་བདེ་ཆེན་རྩེའི་སྒྲུབ་སྡེ་དང་
འདུ་ཁང་ཆེན་མོ་བཞེངས། རང་གླིང་གི་ཆོས་བདག་ཏུ་ལུང་བསྟན་དགོངས་
འདུས་པ་ལས་རང་གླིང་གི་ཆོས་སྐོར་རྣམས་གསན། རྗེ་བདུན་པ་སྐུ་གཤེགས་
ནས་སྒར་དཔོན་མཛད། དགུང་ལོ་སོ་གཅིག་པར་ཀུན་སྤངས་མཛད། ཐུབ་
པ་དང༌། མཆིམས་ཕུར་ཨོ་རྒྱན་ཞལ་གཟིགས། བདེ་ཆེན་རྩེར་བུམ་སྒྲུབ་
དང་ཡོལ་མིག་ཏུ་སྒྲུབ་སྡེ་བཙུགས། སྒོམ་སྡེ་རི་ཁག་གི་བླ་མ་རྣམས་ལ་ཆོས་
མང་དུ་བསྟན། དགུང་ལོ་དྲུག་ཅུ་པར་སྐུ་གཤེགས་སོ། །
རྒྱ་སྟོན་བྱ་བྲལ་ནམ་མཁའ་རྒྱལ་མཚན་ནི། རྒྱ་སྟོན་ཆོས་རྗེའི་སྐུ་སྐྱེར་རྗེ་
བརྒྱད་པས་ཞལ་གྱིས་བཞེས། རྒྱུ་སྟོན་པའི་གདན་སར་སྒྲུབ་པ་སྙིང་པོར་དྲིལ་
ཏེ་སྒྲུབ་བསྟན་རྒྱ་ཆེར་སྤེལ། རྗེ་མི་བསྐྱོད་ཞབས་ཀྱི་ཐོག་མར་ཞབས་འདེགས་
པའི་གཙོ་བོ་མཛད་དེ་ཞབས་བཀུར་ཕུལ་དུ་བྱུང་ངོ་། ། ་ ་
གསི་དཀར་ཀུན་སྦས་པ་ནི། གདན་ས་འོག་མའི་སྐོར་དུ་དབང་ཁྲིད་ཀྱི་
འགྲོ་དོན་ཆེའོ། །
བླ་མ་གྲགས་རྒྱལ་བ་ནི་རོང་པོའི་སར་འཁྲུངས། བཀྲ་ཤིས་ལྗོངས་ཀྱི་
རྡོར་འཛིན་མཛད། སྒར་ཆེན་བདེ་མཆོག་གི་དཀྱིལ་འཁོར་དུ་རྒྱུན་མར་་་་་
གཟིགས། གཞན་ཡི་དམ་གྱི་ཞལ་གཟིགས་པ་ལ་རྗེ་བདུན་པའི་སློབ་ཚོགས་ལ་
ཆོས་རྗེ་ངོ་ཁྲོ་དང་འདི་གཉིས་མང་ཞེས་དྲུང་བདུན་པ་ཉིད་ཀྱིས་གསུངས་སྐད།
སྔགས་ཀྱི་ནུས་པ་དཔག་མེད་ཐོབ། སོག་སྟེང་དང་ཚིལ་དགོན་པ་བཏབ་སྟེ་
འཕྲིན་ལས་ཆེའོ། ། །
པཎྜི་ཏ་ཆེན་པོ་ཤཱཀྱ་མཆོག་ལྡན་ནི་སྤྱིར་ཀོང་སྟོན་ཞིག་གི་སྲས་སུ་སྐྱི་ཤོད་
དུ་འཁྲུངས། གསང་ཕུར་གསན་སྦྱངས་མཛད་དེ་དགུང་ལོ་བཅུ་གསུམ་བཅུ་
བཞི་ནས་བསྟན་པ་ཡོངས་རྫོགས་ཀྱི་དགེ་བའི་བཤེས་གཉེན་ཆེན་པོར་གྱུར་ཏེ།
དུས་དེར་གསང་ཕུ་ནེའུ་ཐོག་དང་གངས་ལྗོངས་ཀྱི་མཁས་དབང་གཟུར་གནས་
767



རྣམས་མཁས་པའི་ཁྱུ་མཆོག་ཏུ་གླེང་ཞིང་བསྟན་བཅོས་བརྩམས་པའི་འབྲས་
བཟང་དངོས་རྟགས་ལས་ཀྱང་ཤེས་མོད། གཡས་རུ་གསེར་མདོག་ཅན་གྱི་
ཆོས་གྲྭ་ཆེན་པོ་བཏབ་སྟེ་འཕྲིན་ལས་མཐའ་ཡས། ཕྱིས་རྗེ་བདུན་པ་དང་
མཇལ་ཏེ་གདམས་ངག་གསན། ཐུགས་དམ་གྱི་རྩལ་ཡོངས་སུ་རྫོགས་ཏེ་རྗེ་
འདི་རྩ་བའི་བླ་མར་འཛིན་ལ། སྒྲུབ་བརྒྱུད་ངེས་དོན་སྙིང་པོ་པ་འདི་ནི་གང་
དེར་ངེས་དོན་ཕྱག་རྒྱ་ཆེན་པོའི་རྟོགས་པ་སྐྱེས་པ་དེ་ཁོ་ན་རྩ་བའི་སློབ་མར་
འཇོག་ སྟེ་རྟོགས་པ་དོན་བརྒྱུད་དུ་གསུངས་པའི་ཕྱིར་རོ། ། གསུང་བཤད་
གནང་བ་ཀུན་ཀྱང་རྗེ་བདུན་པའི་བཞེད་པ་ལྟར་ཐེག་ཆེན་ཤིང་རྟ་གཉིས་ཀའི་
མཐར་ཐུག་ལྟ་བའི་འཇོག་མཚམས་གཞན་སྟོང་ཁོ་ནར་མཛད་ཅིང་ཚད་མའི་
སྐོར་ཡང་རྗེ་བདུན་པའི་རིགས་གཞུང་རྒྱ་མཚོའི་ལུགས་སུ་གནང་ཞིང་། ཀརྨ་
པ་ཉིད་དང་ཐུགས་རྒྱུད་གཅིག་པར་གསུངས་སོ། །
མི་ཉག་རབ་འབྱམས་པ་མགོན་པོ་དཔལ་ནི་མི་ཉག་ཏུ་འཁྲུངས། ཆུང་
ངུ་ནས་རྗེ་བདུན་པའི་ཞབས་བསྙེན་ཏེ། འབྲས་ཡུལ་རྫོང་དཀར་དུ་སློབ་
གཉེར་གྱིས་ཤོག་སྩལ་བཞིན་བྱོན། ཀུན་མཁྱེན་བྱམས་ཆེན་རབ་འབྱམས་པ་
བསྟེན་ཏེ་མཁས་པར་སྦྱངས། ཕྱིས་རྗེ་ཡིས་ཀརྨ་གྲྭ་ཚང་གསར་འཛུགས་ལ་གྲྭ་
པ་ཉུང་ཙམ་གྱི་བླ་ཆོས་དབུ་གསུམ་གའི་གོ་མཛད་དེ་དཀའ་བ་མཛད་པས་རིང་
པོ་མ་ལོན་པར་བློ་གསལ་གྱི་དགེ་འདུན་ཆེས་མང་དུ་འཕེལ། སྐྱེད་ཚལ་ཆོས་རྗེ་
འཇམ་དབྱངས་པ་དང་ཐུགས་ཆེར་གཤིན་པས་མཁན་ཆེན་གཡག་པའི་ཆོས་
གན་སྐྱེད་ཚལ་གྱི་གཎྜི་དང་པོ་བ་གཅིག བཅའ་ཡིག་ཆུང་བ། ཡར་འབྲོག་
དཀའ་བཅུ་པ་ནམ་མཁའ་རྒྱལ་མཚན་པ་དང་བཅས་གྲྭ་ཚང་ཚུགས་པའི་ལེགས་
ཇར་གནང༌། སྐྱེད་ཚལ་བ་སྨྱུག་ལ་བ་སོགས་སུ་ཆོས་བར་ལ་འབྱོན་དུས་ཚོགས་
དང་རིགས་ལུང་བསྲེ་བའི་སྲོལ་བྱུང་། མདོར་ན་ཆོས་རྗེ་མི་ཉག་པ་དེ་ཐུགས་
རྒྱུད་བཟང་། སློབ་མ་ཐམས་ཅད་ལ་ཐུགས་ཐག་པ་ནས་བརྩེ་བས་སློབ་གཉེར་
768



ཅུང་སྨར་བ་རྣམས་ལའང་ལྷག་པར་གསོལ་རས་སོགས་མཛད། སྦྱིན་བདག་
དད་ ཅན་མང་པོས་ཟླ་རེ་བཞིན་ན་བཟའ་ཆ་ཚང་མེང་དུ་ཕུལ་བ་མང་ཇར་་་
བསྒྱུར་ནས་དགེ་འདུན་པར་དྲངས་གོས་མེད་པ་ལ་གནང༌། ན་བཟའ་ཕྱི་མ་དེ་
གསར་རྙིང་གང་ཡིན་དེ་ག་ཉི་ཆར་ཐམས་ཅད་ལ་གསོལ་བ་མ་གཏོགས་བཟང་
ངན་འདེམ་ག་སྤོ་ལེན་མི་མཛད། གྲྭ་པ་རྣམས་ཁ་ཤས་ནས་རེས་མོས་ཀྱི་ཉིན་
རེ་བཞིན་ཇ་གུང་ཚིགས་ཆག་མེད་གནང་། སློབ་གཉེར་སྨར་བ་རྣམས་སྲོད་
ཆོས་ཀྱང་ཞུ་ཆོག་ཐོར་ཆོས་ལ་རྟག་ཏུ་ཕེབས། ཆོས་འདོན་སྐུ་རིམ་ལ་ཡང་གྲལ་
དབུར་རྟག་ཏུ་ཕེབས་ཤིང་ཐུགས་དམ་ཁོ་ན་མཛད། ཁ་ཆར་ལྷག་པ་ཉི་ཚན་ཅི་
བྱུང་ཡང་གཡོ་མེད་དུ་བཤད་ཉན་ཁོ་ན་མཛད། བསྟན་འགྲོར་དགོངས་པའི་
ཆོས་འཆད་པོས་མཛད་སྐྱོང་དེ་ལྟ་བུ་ཞིག་དགོས་རྒྱུར་སྣང་ངོ༌། ། སྐུ་ཚེའི་
མཇུག་ལ་ཕར་ཚད་ལ་སོགས་ལ་ཡིག་ཆ་མཛད་ན་ལེགས་རུང་སྒྲོས་མི་གཅིག་པར་
ཆགས་སྡང་གི་རྒྱུར་འགྲོ་ཡེ་མི་བྱེད་གསུངས། གྲྭ་པ་ཐམས་ཅད་ཀྱང་ཤིན་ཏུ་
གུས་ཞེན་ཆེ་བས་མཐར་བསྐྲུན་པ་དང་སྐུ་གཤེགས་དུས་ལྷུང་བཟེད་ཟླ་གམ་ལྷག་
པོ་སོགས་ཡོད་དོ་ཅོག་རྗེ་དེའི་སྐུའི་དགོངས་རྫོགས་སུ་བཏང་། མཐར་གྲྭ་པ་
རྣམས་སྙིང་རྗེ་ཁོ་བོ་ནི་དགའ་ལྡན་དུ་འགྲོ་གསུངས་ཏེ་གཤེགས། མེ་ཏོག་གི་
ཆར་ཁ་བ་ལྟར་བབ། དགེ་བཤེས་དཀའ་བཅུ་བསྟན་དར་ཞེས་གསང་ཕུའི་
ཚོགས་པས་ཀྱང་ཚད་མ་ལ་འགྲན་པར་མི་ནུས་པའི་མཁས་པའི་རྩེར་སོན་དེ་ལ་
སོགས་པ་སློབ་མའི་ཚོགས་མཁས་པ་དང་ཁྱི་ཐུལ་སྐུ་སྐྱེ་སོགས་གཞན་དོན་ནུས་པ་
མང་དུ་བྱུང་ངོ༌། །
ངོ་ཁྲོ་རབ་འབྱམས་པ་དབང་ཕྱུག་དཔལ་ནི་དྲུང་རིན་པོ་ཆེ་སྐུ་ཆུང་ངུའི་
དུས་སུ་ངོ་ཁྲོར་ཕེབས་པ་ན་ཞབས་ལ་གཏུག གསེར་མདོག་ཅན་དུ་སློབ་གཉེར་
གྱིས་ཤོག་སྩལ་བས་བྱོན་ཏེ་པཎ་ཆེན་ཤཱཀ་མཆོག་པར་བསྟེན་ཏེ་གསུང་རབ་་
མཐའ་དག་བདེ་བླག་ཏུ་ཁོང་དུ་ཆུད། བེར་ཅན་སོགས་ཆོས་སྐྱོང་རྣམས་རྒྱུན་
་
769



པར་ཞལ་གཟིགས། རྟག་ཏུ་འཁྲུལ་ཞིག་ཆེན་པོར་བཞུགས། མཚུར་ཕུའི་
ཆོས་འཆད་མཛད་དེ་ནང་དོན་གྱི་འགྲེལ་པ་སོགས་བསྟན་བཅོས་ཀྱང་དུ་མ་་
མཛད། སློབ་མའང་གཞག་བླ་མ་ཀུན་དགའ་དཔལ་དང་། གཡམ་བཟང་
སྤྱན་སྔ། བླ་མ་གྲུ་བཞི་པ་དང༌། བླ་མ་ཚེ་དབང་རྒྱ་མཚོ། རྗེ་བློ་གྲོས་
དབང་ཕྱུག་སོགས་དུ་མ་བྱོན་ནོ། །
རྗེ་སྨྱུག་ལ་པཎ་ཆེན་ནི་དཔོན་ས་གསེར་ཁང་མའི་སྲས་སྨྱུག་ལ་བའི་ཞལ་
ངོར་ས་སྟག་ལ་སྐུ་བལྟམས། སངས་རྒྱས་ཀྱི་བསྟན་ལ་ཚུལ་བཞིན་ཞུགས།
མཁན་ཆེན་རཏྣ་པ། ལོ་པ་སྤྱན་སྔ་བསོད་ནམས་ལེགས་མཆོག་ལ་སོགས་པར་
བསྟེན་ཏེ་བཀའ་གདམས་ཀྱི་སྲོལ་དངོས་འཛིན། སྤྱན་སྔ་ཚུལ་འབར་བའི་
སྐུའི་སྐྱེ་བར་ངེས། རྗེ་དབུས་སྨྱོན་པ་རིག་པ་བརྟུལ་ཞུགས་ཀྱི་སྤྱོད་པ་མཛད་
སྐབས་སྨྱུག་ལར་མི་གཅོད་མཛད་དབུ་ཐོད་རག་རུག་ཏུ་ཆག རྡོ་ཕུང་ཆེན་མོས་
མི་མཐོང་ཕར་མནན་ཡང་ཧར་གྱིས་བཞེངས་ཏེ་རླུང་རོ་གཅིག་བསལ་བས་སྐུ་
ལུས་སྐྱོན་མེད་དུ་གྱུར་ཏེ་མགུར་ལེན་ཞིང་མགྱོགས་པར་བྱོན་པ་ལ་ཐུགས་དད་
ཆེར་འཁྲུངས་ཏེ་ཆོས་དུ་མ་གསན་ཞིང་། རིགས་དྲུག་འཁོར་ལོའི་ཁྱབ་བདག་
རྡོ་རྗེ་འཆང་དང་། ཞེས་ སོགས་པའི་བསྟོད་ པ་ དང་རྣམ་ཐར་ཡང་ མཛད།
མཚན་ལྡན་ཞིག་མོ་དང་བསོད་ནམས་ལེགས་མཆོག་པ་སོགས་སྐྱེས་ཆེན་དུ་མ་
ལས་བཀའ་བརྒྱུད་ཀྱི་གདམས་པ་མང་དུ་གསན། རྗེ་ཆོས་གྲགས་རྒྱ་མཚོ་བླ་
མའི་མཆོག་ཏུ་འཛིན་ཅིང་། ངེས་དོན་གྱི་གདམས་པ་ཁོ་ནར་ཐུགས་གཞོལ།
ཐུགས་དམ་གྱི་རྟོགས་པ་མཐར་ཕྱིན། བཀའ་གདམས་གླེགས་བམ་ཀྱང་ལོ་རེ་
ལ་ལན་རེ་གནང་བའི་དམ་བཅའ་མཛད། དེ་དུས་མེ་ཏོག་གི་ཆར་ངེས་པར་
འབབ་ཟེར། ཇོ་བོའི་སྐུ་ཐ་དད་པ་རེ་ལ་མཆོད་པ་སྣ་ལྔ་རེ་བཤམས། ཇོ་བོའི་
བསྟོད་པ་དང༌། ནང་གི་ཡན་ལག་བདུན་པ་རེ་འདོན། དེ་བཞིན་ཆོས་གང་
གནང་དེ་དང་མཐུན་པའི་རྟེན་བཤམས་སོགས་ངོ་མཚར་བར་མཛད་དོ། །
770



རྒྱལ་སྲིད་ཀྱི་གནང་དགོས་རྒྱ་ཆེ་ནའང་གཟིམ་དཔོན་པ་སོགས་བྱེད་འཇུག སྐུ་
དྲུང་དུ་ཆོས་ཞུ་དང་བླ་མ་དགེ་བཤེས་མ་གཏོགས་ཁྱིམ་པ་ལ་གྲལ་ཡང་མི་འཛིན།
དམ་པའི་ཆོས་ཀྱི་འཕྲིན་ལས་འབའ་ཞིག་མཛད་ནས། དགུང་ལོ་ང་བརྒྱད་ལ་
དགའ་ལྡན་དུ་གཤེགས། འདིའི་དུས་སྟོང་ར་ཆོས་རྗེའི་མནལ་ལམ་དུ་ནམ་
མཁར་འཇའ་འོད་ཀྱི་གསེབ་ན་ཁང་བརྩེགས་ཁྱད་པར་ཅན་དུ་གསེར་གྱི་སྐས་
གསུམ་བཙུགས་པའི་དབུས་མ་ལ་སྤྱན་སྔ་ཚུལ་འབར་འབྱོན་པ་ཡིན་ཟེར་ནས་ལྷ་
རྣམས་མཆོད་པ་བྱེད་ཅིང་སྣང་བར། རྗེ་སྨྱུག་ལ་བ་དབུས་མ་དེར་གཤེགས་
ནས་ཁང་བཟང་དུ་བྱོན་སོང་བ་གཟིགས་ཏེ་རྨི་ལྟས་ངན་པས་སྐུ་རིམ་དགོས་ཞེས་
གསོལ་བར་ངེས། ལོ་པ་སྤྱན་སྔ་སོགས་སློབ་མ་གཞན་དོན་ནུས་པ་བགྲང་དུ་
མེད། གཟིམ་དཔོན་དོན་གྲུབ་ཀྱང་བླ་མའི་དགོངས་རྫོགས་མཛད་དེ་ཕྱིས་
ཀུན་སྤངས་ཀྱིས་ཐུགས་དམ་མཐར་ཕྱིན་ནོ། ། །
རྗེ་ཀརྨ་འཕྲིན་ལས་ཕྱོགས་ལས་རྣམ་རྒྱལ་ནི། དགྱེར་གྱི་གདུང་རིགས་
རྒྱལ་ཆེན་སྐུ་རབ་པའི་ཞལ་ངོ་འབྲུག་མདའ་དགེ་སྦྱོང་གི་སྲས་སུ་མེ་བྱི་ལ་་་་་
འཁྲུངས། རྗེ་བཀྲ་ཤིས་རྣམ་རྒྱལ་གྱི་རུས་དབོན་ཡིན། སྐུ་ཆུང་ངུའི་དུས་
ཟུར་མཁར་དུ་བཞུགས་ཏེ་དྷཱརྨ་སཱ་མཱི་ལས་སྨན་དཔྱད་བསླབ། ཕོ་གཅོད་བྲུལ་
ཚོ་དྲུག་དང་རྙིང་མའི་སྐོར་རྣམས་ཞུས། དགུང་ལོ་བཅུ་བདུན་ལ་གནས་་་
བརྟན་ལྷུན་གྲུབ་བཟང་པོའི་དྲུང་ནས་རབ་དུ་བྱུང༌། སྤྱན་སྔ་ཆོས་ཀྱི་གྲགས་
པའི་དྲུང་ནས་བསྙེན་རྫོགས་མཛད། དེ་ཡི་ཕྱི་ཉིན་ནས་བསྙེན་རྫོགས་ཀྱི་སློབ་
དཔོན་མཛད་དགོས་པ་བྱུང་། སངས་རྒྱས་འཕེལ་བ་ལས་དབུ་མ་ལུགས་ཀྱི་
སེམས་བསྐྱེད་སོགས་ཞུས། ཤ་ར་རབ་འབྱམས་པ་ལས། ནེ་གུ་ཆོས་དྲུག
སུ་ཁ་ཆོས་དྲུག ངན་རྫོངས་སྙན་བརྒྱུད་སོགས་གསན། ལྷུན་གྲུབ་བཟང་པོ་
ལས་གསན་པ་མཐའ་དག་ལ་འཇུག་པར་མཛད་ཅིང་། གཞུང་ལུགས་མང་པོ་
ལ་སྦྱངས་ཏེ། གསེར་ཕྱེ་འབུམ་དུ་གཉལ་སྡེ་དྲུག་དགེ་འདུན་བདུན་བརྒྱ་ཙམ་
771



གྱི་དབུས་སུ་ཕར་ཕྱིན་ལ་བཤད་པ་མཛད། སློབ་དཔོན་སངས་རྒྱས་མགོན་པོ་
པའི་དྲུང་དུ་ཕར་ཕྱིན་ལ་སྦྱངས་པར་མཛད། མཁན་དགེ་འདུན་ལྷུན་གྲུབ་པ་
ལ་བཀའ་གདམས་གླེགས་བམ་སོགས་ཀྱི་ལུང༌། བྱམས་གླིང་པཎ་ཆེན་བསོད་
ནམས་རྣམ་རྒྱལ་བ་ཡང་ཆོས་འབྲེལ་ཞུས། གངས་དཀར་རྡོ་རྗེ་གདན་པ་ལས་
ཕུར་དང་གུར་ཞལ་སྐོར་སོགས་དང་། པཎ་ཆེན་བདེ་བཟང་པ་ལ་ཀ་ལཱ་པ་
དང་། སུམ་རྟགས་སོགས་ཐུན་མོང་རིག་པའི་སྐོར་རྣམས་ཞུས། ཀུན་མཁྱེན་
སངས་རྒྱས་འཕེལ་ བ་ལས་འདུས་པ་འཕགས་སྐོར་ སོགས་ སྔགས་ཆོས་དུ་མ་་་
གསན། དེ་ནས་མངོན་རྟོགས་རྒྱན་དང༌། རྣམ་འགྲེལ། འདུལ་མངོན།
དབུ་མ་རྩ་འཇུག་སོགས་ལ་མཁས་པར་མཛད། པཎ་ཆེན་འབུམ་ཕྲག་གསུམ་
པ་ལ། བྱམས་ཆོས་ལྔ། ཚེ་མདོ་སོགས་དང་། ཉི་ཤུ་པ་དང་སུམ་ཅུ་པ།
བཞི་བརྒྱ་པ་སོགས་ཞུས། རྗེ་དོན་གྲུབ་རྒྱལ་མཚན་ལས་ཕར་ཕྱིན་དང་དཔག་
བསམ་འཁྲི་ཤིང༌། སྡེབ་སྦྱོར་མེ་ཏོག་ཆུན་པོ་སོགས་གསན། འཕགས་མཆོག་
ཡོན་ཏན་རྒྱ་མཚོ་པ་ལ་རྡོ་རྗེ་ལུས་ཀྱི་སྦས་བཤད་སོགས་དང༌། གཅེན་ཆོས་ཀྱི་
རྒྱལ་མཚན་པ་ལ་བཀྲ་ཤིས་རྣམ་རྒྱལ་གྱི་གསུང་འབུམ་གྱི་ལུང་དང་། གུར་ལྷ་
བཅུ་གཉིས་པའི་དབང་སོགས་ཞུས། ཟངས་པོ་ཆེར་གཉལ་སྡེ་དྲུག་གི་ལུང་གྲྭ་
ཆེན་མོའི་ཁར་པོ་ཏི་ཉི་ཤུ་རྩ་བདུན་གྱི་ཐོ་ཕུལ། བཤད་པ་བགྲོ་གླེང་མང་པོ་
མཛད་པས་དགེ་བཤེས་ཐམས་ཅད་ཐུགས་དབང་མེད་དུ་འཕྲོགས། རས་ཆེན་
དཔལ་འབྱོར་བཟང་པོ་ལ། ཞིང་སྐྱོང་གཟི་ལྡན་གྱི་སྐོར་རྣམས་གསན། ཙཱ་
རི་ཡུལ་སྨད་དུ་བཅད་རྒྱར་བཞུགས་སྐབས་ཞིང་སྐྱོང་ཞལ་གཟིགས། ལུང་
བསྟན་ཡིད་ཆེས་པ་མཛད། ཆོས་འཁོར་ལྷུན་པོའི་གཙུག་ལག་ཁང་གཟིགས།
འཁྲུལ་ཞིག་སངས་རྒྱས་བསམ་འགྲུབ་ལས་ཕག་མོ་ལྷ་ལྔའི་དབང་དང་། ཕྱག་
ཆེན་ལྷན་ཅིག་སྐྱེས་སྦྱོར་གྱི་ཉམས་ཁྲིད་ཞུས་པས་གནས་ལུགས་ཇི་བཞིན་རྟོགས།
སློབ་དཔོན་སངས་རྒྱས་ཆོས་གྲགས་པ་ལ། ནེ་གུའི་སྐོར་རྣམས་ཞུས། ཀུན་
772



དགའ་ཕུན་ཚོགས་ལ་དུས་འཁོར་གྱི་དབང་དང་སྦྱོར་དྲུག་གི་ཁྲིད་སོགས་གསན།
ཞྭ་དམར་བཞི་པའི་དྲུང་ནས། མཁའ་སྤྱོད་དབང་པོའི་ཆོས་དྲུག་བསྡུས་པའི་
ཉམས་ཁྲིད། ཞིང་སྐྱོང་གི་བཀའ་གཏད་སྒྲུབ་ཐབས་ཡོངས་ཚང་དང༌། དུས་
འཁོར་ གྱི་ དབང། དགྱེས་རྡོར། བདེ་ མཆོག་ ལུ་ ཧི་ པ་ རྒྱལ་ བ་ རྒྱ་ མཚོ།
བེར་ནག་ཅན་གྱི་དབང་ཆེན་དང་། སྒྲུབ་སྐོར་ཚང་མའི་ལུང༌། ལྷ་མོ་རྣམ་
སྲས་སོགས་ཀྱི་རྗེས་གནང་སོགས་ཞུས། རྗེ་ཆོས་གྲགས་རྒྱ་མཚོར་མཇལ་མ་
ཐག་ནས་སངས་རྒྱས་དངོས་ཀྱི་འདུ་ཤེས་མཐོང༌། རླུང་སེམས་གཉིས་མེད་
དང༌། ཆོས་དྲུག་གི་ཁྲིད་ཀྱི་ཞུ་བ་ཕུལ་བས་བརྒྱུད་པ་འཛིན་པར་ཁས་ལེན་
དགོས་པའི་བཀའ་ཕེབས་ནས། ཕྱག་ཆེན་དང་ཆོས་དྲུག་གི་ཁྲིད་གནང་སྟེ་ཟླ་
བ་ལྔར་བཤད་རིམ་ལྟར་ཉམས་བླངས་པས་ཇི་སྐད་བཤད་པའི་མྱོང་བ་རྣམས་
རིམ་པར་འཁྲུངས། རྗེ་བཙུན་རྡོ་རྗེ་རྣལ་འབྱོར་མ་དང་། རྒྱལ་བ་རྒྱ་མཚོའི་
སྐོར་ཚང་མ་དང་དབུ་མའི་ལྟ་ཁྲིད། རང་སྟོང་གཞན་སྟོང་མི་འགལ་བར་སྟོན་
པའི་གཞུང་ཆུང་། རང་བྱུང་ བའི་ བཀའ་འབུམ་ ཚང་ མའི་ལུང་ནང་དོན།
སྙིང་ པོ་ བསྟན་ པ། རྣམ་ ཤེས་ ཡེ་ ཤེས་ ཀྱི་ རབ་ དབྱེ་ སོགས་ ཀྱི་ བཤད་ པ།
མཁའ་འགྲོ་སྙིང་ ཐིག་གི་མྱོང་ཁྲིད། རྔོག་དཀྱིལ་བདུན་དང་ལྔ་ཚན་ལྔའི་་་
དབང་ལ་སོགས་པ་ཆོས་ཀྱི་ཆར་ཆེན་པོ་བབ་པ་ཉམས་སུ་བསྟར་བར་མཛད་པ་
ཇི་ལྟར་ཉམས་རྟོགས་ཀྱི་ཡོན་ཏན་རྒྱུད་ལ་སྐྱེས་པས་རྩ་བའི་བླ་མ་མཆོག་དམ་པ་
སྟེ་རྡོ་རྗེ་འཆང་དངོས་སུ་འཛིན། སྐྱབས་ཆེན་འཇམ་དཔལ་རྒྱ་མཚོ་ལས་་་
གཅོད་ཀྱི་ནམ་མཁའ་སྒོ་འབྱེད་དང་། གཅོད་ཁྲིད་རྒྱལ་བ་རྒྱ་མཚོ་ལྷ་ལྔའི་
དབང་ཁྲིད་སོགས་གསན། བླ་མ་དོན་གྲུབ་རྒྱལ་མཚན་པ་ལ། ཞང་གི་་་་
བཀའ་འབུམ་དང༌། མཁའ་འགྲོ་རྒྱ་མཚོའི་དབང་སོགས་ཞུས། འབྲོང་བུ་གུ་
ཤཱི་ལས། རྔོག་ལུགས་དགྱེས་རྡོར་དང་བདག་མེད་མའི་དབང་སོགས་དང་།།
སི་ཏུ་བཀྲ་ཤིས་དཔལ་འབྱོར་ལ་གསང་འདུས་མི་བསྐྱོད་པ་དང་བདེ་མཆོག་ནག་
773



པོ་པ་སོགས་ཞུས། སྤྲུལ་སྐུ་བཀྲ་ཤིས་དོན་གྲུབ་རྣམ་རྒྱལ་ལ། ཆོས་དྲུག་ཀ་
དཔེ་སོགས་དང༌། ན་ལེནྡྲའི་ཆོས་རྗེ་སངས་རྒྱས་རིན་ཆེན་ལ་ལམ་འབྲས་ལམ་
སྐོར་སོགས་དང་། སྨྱུག་ལ་ པཎ་ཆེན་ལ། སྒྲོལ་དཀར་སྐོར་ སོགས་ དང༌།
སྟེང་དཀར་ཆོས་རྗེ་བློ་གྲོས་རྣམ་རྒྱལ་ལ་ལམ་འབྲས་པོད་ནག་སྐོར་སོགས་དང་།
པཎ་ཆེན་ཤཱཀ་མཆོག་ལ་ལམ་འབྲས་སྲས་དོན་མ་སོགས་དང༌། རྗེ་བཙུན་ཀུན་
དགའ་བཀྲ་ཤིས་ལ་པོད་ནག་སྐོར་གྱི་ལུང་ཁྲིད་དང་། ཞྭ་ལུ་ལོ་ཆེན་ཆོས་སྐྱོང་
བཟང་པོ་ལ། དུས་འཁོར་རྒྱུད་འགྲེལ་གྱི་བཤད་པ་སོགས་དང་། སློབ་་་
དཔོན་བསྟན་པ་རྒྱ་མཚོ་བ་ལ་ཏི་ལོའི་ཆོས་དྲུག་རིམ་ལྔ་བསྡུས་གསལ་སོགས་
དང༌། ཆམ་དགོན་པ་གྲགས་པ་དཔལ་ལྡན་ཆོས་ཀྱི་ཕོ་ཉར་མངགས་ཏེ་རྔོག་
དཀྱིལ་བདུན་སོགས་རྔོག་ཆོས་རྣམས་གསན་པར་མཛད། མདོར་ན་གངས་
ལྗོངས་འདིར་བཞུགས་པའི་དབང་ཁྲིད་ལུང་སོགས་རྗེ་འདི་ལ་མི་བཞུགས་པ་
མེད་པ་ཙམ་མོ། ། མ་ཤའི་བསྙེན་པ་གནང་སྐབས་མྱུ་གུ་སོར་བཞི་རྩེ་ལ་འོད་
ཟེར་སྣ་ལྔ་འཕྲོ་བ་བྱུང༌། ཀརྨ་པ་ལ་ཆོས་དྲུག་ཞུས་སྐབས་རེ་ཁཱ་ནག་པོ་སྒྲ་
གཅན་གྱི་ ཐིག་ལེ་གཟིགས། རྗེ་ཀརྨ་པཀྴི་ཞལ་གཟིགས། མཛོད་ཊཱིཀ་་་་་
བརྩམས་དུས་དབྱིག་གཉེན་ཡིན་ཟེར་བའི་པཎྜི་ཏ་སྔོ་སངས་ཞིག་གིས་དཀའ་
གནས་དཀྲོལ་བ་རྨིས། དབུ་སྐྲ་བུབས་གཅིག་ཀརྨ་པ་བརྒྱ་པའི་ཕྱག་ཏུ་ཡོད་པ་
ལས་གསེར་མདོག་གི་རིང་བསྲེལ་མང་པོ་འཁྲུངས། ཆིབས་རྒན་ཞིག་ཡོད་པ་
ཤི་དུས་རིང་བསྲེལ་གྱི་ཕུང་པོར་གྱུར། བྱ་བཀྲ་ཤིས་དར་རྒྱལ་གྱིས་སྦྱིན་བདག་
མཛད་དེ། ཆོས་འཁོར་ལྷུན་པོར་མཆོད་རྟེན་ཆེན་མོ་དང༌། སྟོན་པའི་སྐུ་
རྒྱབ་ མཐོ་ ཉེར་ལྔ་ ཡོད་ པ་ རྒྱབ་ཡོལ་ ལྷ་ ཁང་ དང་ བཅས་ པ་ སོགས་ བཞེངས།
ཏེའུ་རར་བྱ་པར་ཞུས་ནས་འཐུས་བཙུན་མང་དུ་བསྡུས། རབ་འབྱམས་པ་
ཀུན་དགའ་འོད་ཟེར་འཆད་ཉན་པར་བསྐོས། དེབ་སྔོན་གྱིས་ གཙོས་པའི་
གསུང་བར་མང་པོ་བཞེངས། ཆོས་རྒྱལ་བྱ་པས་ཀརྨ་པ་སྤྱན་དྲངས་ནས་ཆོས་
774



འཁོར་ལྷུན་པོ་རྟེན་དང་བརྟེན་པ་དང་འཐུས་བཙུན་རྣམས་བཅས་ཕུལ་བས་རྗེ་
འདི་ཆོས་སྡེའི་མཁན་པོར་བསྐོ་བར་མཛད། དེར་དཔལ་འབྱོར་དོན་གྲུབ་
པའི་གདུང་རིང་བསྲེལ་བཞུགས་པའི་མཆོད་རྟེན་ཐོག་ཚད་ཙམ་ཡང་བཞེངས་
པར་མཛད། ཆོས་སྡེ་དར་རྒྱས་བཙུན་གསུམ་འཛོམ་པར་མཛད་དེ་རྒྱལ་བ་
ཉིད་ལ་ཕུལ། རྗེ་ཉིད་རྫ་དམར་སེར་སྟེང་གི་རི་ཁྲོད་དུ་བཞུགས། དེ་ནས་
ཀརྨ་གྲྭ་ཚང་གི་བླ་མར་བསྐོས་ཀརྨ་པ་ནས་དབུ་གདུགས་སོགས་གནང་། ཐུབ་
ཆེན་ཆོས་འཁོར་གྱི་གདན་སའི་གཞི་བཏིང༌། ལོ་གཉིས་ལ་གཙུག་ལག་ཁང་
སོགས་གྲུབ། འཐུས་བཙུན་བསྡུས་ཤིང་འདུལ་བའི་ལག་ལེན་ཚུལ་བཞིན་པ་
ཚུགས། གཙང་ཁང་དུ་གསེར་ཟངས་ཀྱི་ཐུབ་པའི་སྐུ་གུང་ཐང་ལྷ་ཆེན་ལས་
མཐོ་གང་གིས་མཐོ་བ་ཞིག་བཞེངས། དེ་ནས་ཤིང་བྱི་ལོར་ཀརྨ་གྲྭ་ཚང་གི་
གཞིས་དགོན་སྨྱུག་ལ་ལེགས་བཤད་གླིང་གི་གཙུག་ལག་ཁང་གི་རྨང་བཏིང་ནས་
ལྕགས་རི་རྡོ་གཅལ་ཡན་གྲུབ་པར་མཛད། ཆུ་འབྲུག་ལོར་བྱང་ཆུབ་གླིང་དུ་
འཆི་མེད་རྒྱལ་བའི་ཕོ་བྲང་དུ་བཞེངས། བརྟག་གཉིས་ཀྱི་རྒྱུད་བཤད་་་་་་་
བཙུགས། ལེགས་བཤད་གླིང་དུ་ཟུང་འཇུག་བརྒྱུད་རིམ་གྱི་གསེར་སྐུ་ཁྲུ་གང་
པ་ཉེར་ལྔ། ཀརྨ་རབ་བརྒྱད་ཀྱི་བཀའ་འབུམ། བརྒྱུད་པའི་བླ་མ་རྣམས་ཀྱི་
གསུང་འབུམ་སོགས་བཞེངས། ན་ལེནྡྲར། བཀྲ་ཤིས་རྣམ་རྒྱལ་གྱི་གསེར་སྐུ་
མི་ཚད། སྤྲུལ་སྐུ་ཀུན་བཀྲས་ཀྱི་གསེར་སྐུ། ས་སྐྱ་བཀའ་འབུམ། བཀྲས་
རྣམ་པའི་བཀའ་འབུམ་པོད་བཞི། བཙན་དགོན་དུ་གདུང་རྟེན་གསེར་གདུང་
ཐོག་སོ་གསུམ་པ་ཞིག་བཞེངས། མེ་ཕག་ལོར་རྗེ་མི་བསྐྱོད་ཞབས་དང་མཇལ།
ཆོས་དྲུག་གསེར་ཞུན་མ་དང་ཆོས་དྲུག་ཆེན་མོ་སོགས་ཕུལ། དེ་ནས་ཕར་ཕྱིན་
གྱི་གཞུང་ཆོས་ཕུལ་བའི་དབུ་ཚུགས། མཁན་ཆོས་གྲུབ་སེང་གེས་མཁན་པོ་
དང་རྗེ་འདིས་སློབ་དཔོན་མཛད་དེ་རྒྱལ་བའི་དབང་པོ་མི་བསྐྱོད་རྡོ་རྗེ་བསྙེན་
པར་རྫོགས་པར་མཛད། དེ་ནས་ཕར་ཕྱིན་དང་། བྱམས་ཆོས་བཞི། ཚེ་
775



མདོ། རྣམ་འགྲེལ། རིག་ གཏེར། མདོ་རྩ། མངོན་པ་གོང་འོག་
འཇུག་པ་རྣམས་ཀྱི་བཤད་པ་ཕུལ་ཞིང་ཟིན་བྲིས་ཀྱང་གནང་སོང་། བརྟག་
གཉིས་ཀྱི་བཤད་པ་དང་། རྔོག་ལུགས་དགྱེས་རྡོར་དབང་སོགས་ཕུལ། རྒྱལ་
བའི་དབང་པོ་ནས་སྦྱོར་ལམ་ཆོས་མཆོག་བརྙེས་པ་འཕྲིན་ལས་པ་ཞེས་གསུངས་
ནས། ཞབས་བརྟན་གསོལ་འདེབས་མཛད། གཞན་ཡང་དོན་གཉེར་ཅན་
རྣམས་ལ་ཆོས་ཀྱི་འཁོར་ལོ་རྒྱུན་མི་འཆད་པར་བསྐོར་བར་མཛད། སྨྱུག་ལར་
ཕེབས་ནས་གདན་སར་ཤེས་རབ་རྣམ་རྒྱལ་མཁན་པོར་བསྐོས། རྗེ་ཉིད་ཀུན་
སྤངས་མཛད་དེ་ཐེག་ཆེན་རྩེར་འཆད་རྩོད་རྩོམ་གསུམ་གྱིས་དུས་འདའ་ཞིང་
སྙིང་པོའི་ཉམས་བཞེས་ཀྱི་ངང་དུ་བཞུགས་སོ། ། མདོ་སྔགས་ཀྱི་བསྟན་བཅོས་
མཛད་པའང་པུ་སྟི་བཅུ་ཕྲག་ལྷག་ཙམ་བཞུགས། སྔོན་དགུང་ལོ་སུམ་ཅུ་ཙམ་
གྱི་དུས་གྲུབ་རྒྱལ་ཚེ་སྒྲུབ་ཐུགས་དམ་སྐུ་མཚམས་མཛད་སྐོར། ཚེ་དཔག་མེད་
དང་གྲུབ་པའི་རྒྱལ་མོས་དགུང་ལོ་བདུན་ཅུ་རྩ་གཉིས་ཀྱི་ཚད་དུ་བརྡའི་སྒོ་ནས་
བསྟན་པ་དང་། དངོས་ཉམས་མནལ་ལྟས་ཆེས་མང་། རྗེ་བརྒྱུད་པར་ཚེ་
དབང་བརྒྱ་རྩ་ཕུལ་བའི་རྗེས་ཆོག་སྐབས། ཐུགས་དམ་རྟེན་ཚེ་དཔག་སྐུ་ཐང་
གི་དབུ་རྒྱན་ལ་ནས་འབྲུ་ལྔ་བུམ་པར་གསུམ་སོགས་མེ་ཏོག་མང་དུ་ཟུག་པ་ཐོག་
མར་དྲུང་གིས་གཟིགས་ཤིང་དེ་ནས་ཀུན་གྱིས་མཐོང་ཞེས་དཔོན་སློབ་རྣམས་
གསུངས། དགུང་ལོ་རེ་བཞི་པ་ཙམ་གྱི་དུས་མཉེལ་གཞི་དང་ཕྱི་ནང་གི་ལྟས་
ཅུང་བྱུང་སྐབས་སྒྲོལ་དཀར་ཐུགས་དམ་མཛད་པས་སྐུ་ཁམས་དྭངས། ཕལ་
ཆེར་ཞལ་གཟིགས་དང་རྟགས་སོགས་ཀྱིས་རེ་ཞིག་མྱ་ངན་ལས་མི་འདའ་བར་
ཞལ་གྱིས་བཞེས། ཕྱིས་རྗེ་དཔའ་བོ་རིན་པོ་ཆེའི་རྨིས་ཉམས་ཀྱི་རྟགས་དང༌
བསྟུན་པའི་ཞབས་བརྟན་ཕུལ་ཚེ་དགུང་ལོ་བརྒྱད་ཅུ་གྱ་བཞིར་རྟེན་འབྲེལ་་་་
འགྲིགས་ལྟར་དེར་མྱ་ངན་ལས་འདས། འདི་པའི་དངོས་བརྒྱུད་ཀྱི་སློབ་མ་
སྤྱིར་མཐའ་ཡས་ཀྱང་། གཙོ་བོར་རྗེ་བརྒྱད་པ། མཆོག་སྤྲུལ་རྣམ་གཉིས།
776



སྒམ་པོའི་སྤྱན་སྔ་མཆེད། ཀརྨ་པའི་གདན་ས་གོང་འོག་གི་རིན་པོ་ཆེ་སོགས་
སྐྱེས་ཆེན་མང་པོ་དང་། ཀུན་མཁྱེན་རོང་པོའི་སྐྱེ་བ་གསལ་པོར་རྗེས་དྲན་དུ་
ངེས་པའི་ཟླ་མེད་མཚུར་ཕུའི་ཆོས་རྗེ། པདྨ་བཀོད་ཀྱི་འདྲེན་པ། ངོ་ཁྲོ་
མཁྱེན་རབ་པ་སོགས་རབ་འབྱམས་སྨྲ་བ་བརྒྱ་ཕྲག་ཏུ་ལོངས་པ། འདྲ་བླ་ཆོས་
འོད་སོགས་དཀའ་བཅུ་སྨྲ་བའི་ཕྲིན་ཅན་ཆེས་མང་པོ། ཉིད་ཀྱི་དབོན་གཟིམ་
ཁང་འོག་མའི་གདན་ས་སྔ་ཕྱི་སོགས་དང་ཡར་འབྲོག་བླ་མ་ཕལ་མོ་ཆེ། ངོ་བོ་
རི་པ་སྔ་ཕྱི་སོགས་སྒྲུབ་གྲྭའི་བླ་མ་ཆེས་མང་པོ། རྗེ་སྨྱུག་ལ་པཎ་ཆེན་དང་ཕར་
སློབ་ཚུར་སློབ་ མཛད་ལ་ཆུ་ ཤུལ་མཁན་ཆེན་པ་དང་། གཟིམ་དཔོན་ཀུན་
སྤངས་པ་ལ་སོགས་ཆེན་པོའི་གདུང་རིགས་སུ་མཁས་བཙུན་བཟང་གྲུབ་པ་ ཤ་
སྟག སྤྱིར་ན་ལེནྡྲའི་གཟིམ་སྐྱིལ་འོག་མར་ཀུན་མཁྱེན་བཀྲས་རྣམ་པའི་གདན་
སའང་མཛད་ཅིང་། འཕྲང་པོའི་ཆོས་རྗེ་གསེར་མདོག་པ་དང་། བྲག་ཐོག་
ཆོས་རྗེ་སོགས་དཔལ་ས་སྐྱའི་དགེ་བཤེས་ཆེས་མང་པོར། ལམ་འབྲས་ངོར་
རྫོང་ གི་ལུགས་ ཐ་ དད་ དང་། གླེགས་ བམ་ མ། དཀར་ མ། གཉག་མ།
སྨར་མ། པོད་ནག་མ། དཔེ་མཛོད་མ་ལ་སོགས་ལམ་འབྲས་ཀྱི་པུ་སྟེ་ཉི་ཤུ་
ལྷག་པའི་ཁྲིད་དང་རྒྱུ་ལམ་གྱི་དབང་སོགས་གནང་ཞིང་ས་དཀར་གཉིས་ཀའི་
བསྟན་པ་ལ་འཕྲིན་ལས་མཛད་དོ། །
རྗེ་དྭགས་རམ་པ་མཁས་གྲུབ་ཆོས་རྒྱལ་བསྟན་པ་ནི། སྒམ་པོའི་མདུན་
ཉག་ཉི་ཀླུང་དུ་ས་སྦྲུལ་ལ་སྐུ་བལྟམས། སྐུ་ཆུང་ངུ་ནས་གཙང་ཆེན་རྗེའི་དྲུང་
དུ་རབ་བྱུང་མཛད། མཚན་ཆོས་རྒྱལ་བསྟན་པའི་རྒྱལ་མཚན་གསོལ། ཆོས་
གདམས་ངག་མང་དུ་གསན། སྣེའུ་ཐང་དུ་མཚན་ཉིད་གསན། ཕྱིས་སྐྱེད་
ཚལ་དུ་ཀུན་མཁྱེན་སངས་འཕེལ་བའི་སྤྱན་སྔར་སྡེ་སྣོད་མཐའ་དག་ལ་སྦྱངས།
ལྷག་པར་དུས་ཀྱི་འཁོར་ལོའི་རྒྱུད་འགྲེལ་བུ་ལུགས་ཀྱི་ཕྱག་ལེན་སོགས་ལ་ཆེས་
མཁས། མདོར་ན་རྗེ་ཉིད་ཀྱིས། ཕྱི་ནང་གཞན་གསུམ་སྦྱོར་བའི་རྩིས་ལ་
777



མཁས། །སྐུ་གཟུགས་མཆོད་རྟེན་སོགས་ཀྱི་དབྱིབས་དང་ཚད། །བཟོ་རིག་
ཕུལ་དུ་ཕྱིན་པ་གཞན་ཡོད་མིན། །རང་གཞན་གྲུབ་པའི་མཐའ་ལ་ཚང་མ་
སྟེ། །བརྡའ་སྤྲོད་པ་ལ་སྒྲ་ཡི་རིག་པ་ཤེས། །ནང་དོན་ཟབ་མོའི་གནས་་་་
ལུགས་ལྟ་བའི་ཚེ། །དུས་ཀྱི་འཁོར་ལོའི་རྒྱུད་འགྲེལ་མན་ངག་བཅས། །ཇི་
བཞིན་ཤེས་ནས་གཞན་ལ་སྟོན་ནུས་མོད། །ཅེས་གསུངས་པ་ལྟར་མཁས་པའི་
ཕུལ་དུ་གྱུར་ཏེ་འཆད་རྩོད་རྩོམ་པ་ལ་འགྲན་ཟླ་དང་བྲལ། རྩེས་དང་དུ་གྲྭ་
སྐོར་ལ་བྱོན་དུས་ཆུ་བྱང་པའི་དགེ་བཤེས་པོད་ཆེན་བརྒྱད་ཅུ་ཡོད་པ་ཞིག་དང་།
འབུམ་རབ་འབྱམས་པ་རིན་ཆེན་ཆོས་དབང་སྟེ་རྣམ་གསུམ་ལྷན་ཅིག་ཏུ་བྱུང་བ་
རྗེ་འདིས་པུ་སྟི་ཉི་ ཤུ་རྩ་ལྔའི་བཤད་པ་མཛད་པ་ཆེས་ བཤད་པ་བཟང་ཞིང་་
དཔྱིས་ཕྱིན་པ་དང་ཁྱད་པར་དུས་ཀྱི་འཁོར་ལོ་ལ་ཕུལ་དུ་ཕྱིན་པ་དེས་རྒྱུ་སྐར་གྱི་
ནང་ན་ཟླ་བ་ལྟར་ལྷག་པར་གྱུར་ཏེ། ཐམས་ཅད་ཀྱིས་ངོ་མཚར་དུ་བྱས། དེ་
ནས་རྗེ་བདུན་པའི་ཞབས་བསྙེན་པར་མཛད་དེ་ ཟབ་ཆོས་མཐའ་དག་གསན་
ཞིང་ཉམས་རྟོགས་ཀྱི་རྩལ་ཡོངས་སུ་རྫོགས་ཤིང་འཁྲུལ་ཞིག་ཆེན་པོར་བཞུགས་
རྗེ་རྒྱལ་བའི་དབང་པོས་ཀྱང་ཐུན་མོང་མ་ཡིན་པའི་སྲས་སུ་དགོངས་ཏེ་ཞྭ་ལྗང་
གི་ཅོད་པན་དང་། རྗེ་མཐོང་བ་དོན་ལྡན་གྱི་ཕྱག་དྲིལ་སོགས་གནང་། རྗེ་
འཕྲིན་ལས་པས་ཡེར་པའི་བླ་མ་ལ་གནང་བར་གསོལ་བཏབ་ངོར་ཡེར་པའི་་
གདན་སར་གནང་། ནང་དོན་འགྲེལ་པ་མཆོག་རབ་ཕུལ་དུ་སོན་པ་མཛད་
པར། རྗེ་བརྒྱད་པས་བསྔགས་བརྗོད་ཆེ་བར་གནང༌། ཆོས་གསུངས་པ་་
རྣམས་ཀྱང་བཀའ་བརྒྱུད་རིན་པོ་ཆེའི་དགོངས་པ་ཁོ་ན་གཞཁྲེ་དང་ཕྱེ་སྟེ་ཐུན་
མོང་མ་ཡིན་པར་སྟོན། རྗེ་གཙུག་ལག་ཕྲེང་བས་ཐུབ་ཆེན་དུ་སྤྱན་དྲངས་ཏེ་བླ་
མ་དགེ་བཤེས་ཆེས་མང་པོར་འདུས་པ་ལ། དཔལ་དུས་ཀྱི་འཁོར་ལོ་དང༌།
རྡོ་རྗེ་ཕྲེང་བའི་དབང་། ཚད་མ་རིགས་གཞུང་རྒྱ་མཚོའི་བཤད་ལུང་སོགས་
གནང་། སྤྱིར་བཀའ་བརྒྱུད་རིན་པོ་ཆེ་དང་ཁྱད་པར་རྗེ་ཆོས་གྲགས་རྒྱ་མཚོའི་
778



དགོངས་པ་ཁོ་ན་ལུགས་གཞན་དང་མ་འདྲེས་པར་འཆད། དགུང་ལོ་དོན་
དྲུག་པ་ཤིང་སྤྲེལ་ལ་ཁོ་བོའི་ཞྭ་ལྗང་བཅོལ་པོའི་ཚུལ་དུ་ཟུར་ཞིག་ཞེས་སྐུ་སྐྱེ་བ་ཕྱི་
མ་འབྱོན་པར་ཞལ་གྱིས་བཞེས་ཏེ་མྱ་ངན་ལས་འདས་ཤིང་སྒར་ཆེན་མི་མང་གི་
བླ་མར་བསྐོས་པའི་དབང་གིས་སྒར་གྱི་དཔོན་ཆེ་ཆུང་ཐམས་ཅད་ཀྱི་བླ་མར་གྱུར་
ཅིང་། ཆམ་དགོན་པ་དང་སློབ་དཔོན་བསྟན་པ་རྒྱ་མཚོས་གྲུབ་ཆེན་པཀྵིའི་
བཀའ་འབུམ་དང་འདུལ་བ་ལུང་ཞུས་ཏེ་རྗེ་འཕྲིན་ལས་པ་ལ་ཕུལ་ལོ། །
ཆོས་རྗེ་གསུང་རབ་མང་ཐོས་ནི་དྭགས་པོ་སྐུ་རབ་དགོན་སར་དུ་རབ་བྱུང་
མཛད། ཀུན་མཁྱེན་སངས་འཕེལ་བའི་སྤྱན་སྔར་ སྡེ་སྣོད་ལ་སྦྱངས། རྗེ་
བདུན་པ་རྩ་བའི་བླ་མར་བསྟེན་ཏེ་ཕྱི་ནང་ཡོན་ཏན་རྫོགས། སེ་འབྲས་དགེ་
གསུམ་གྱི་ཆོས་རྗེ་སྨོན་ལམ་དཔལ་དང་ལེགས་ཆོས་པ་སོགས་དང་བགྲོ་གླེང་་
མཛད་པས་ཤིན་ཏུ་རྒྱལ་བར་བྱུང་བྱུང་སྐད། སྟག་ལུང་རིན་པོ་ཆེ་ངག་དབང་
གྲགས་པ་ལས་འབྲི་ཁུང་དགོངས་གཅིག་ཞུས་ནས་རྗེ་ཆོས་གྲགས་རྒྱ་མཚོའི་་་
དགོངས་པ་དང་དགོངས་གཅིག་གཅིག་པར་མཛད་ནས་ལམ་རིམ་བྱང་ཆུབ་
ལྗོན་ཤིང་ཞེས་བྱ་བ་མཛད། དེ་ཉིད་རྟག་ཏུ་འཆད་ཅིང་བཀའ་བསྟན་བཅོས་
ཐམས་ཅད་ཀྱི་པུ་སྟི་བརྩེགས་ནས་འདིའི་ནང་ནས་གང་འདེམ་ཟེར་ན་དགོངས་
གཅིག་ཁོ་ན་འདེམ་ཞེས་ཐུགས་རྩིས་ཆེ་བར་མཛད། མཁས་གྲུབ་སངས་བློ་བ་
སོགས་ཆོས་སློབ་ཤིན་ཏུ་མང་། བསམ་ཡས་མཆིམས་ཕུའི་སྒྲུབ་སྡེའི་འདྲེན་པ་
མཛད་དེ་འཕྲིན་ལས་ཆེ་བར་བྱུང་ངོ༌། །
རྗེ་བཀྲ་ཤིས་འོད་ཟེར་ནི། འབྲི་སྟོད་དུ་སྐྱབས་བདུད་གསེར་གསུམ་
ལས་བདུད་མོའི་དཔོན་གྱི་སྲས་སུ་འཁྲུངས། རྗེ་ཆོས་གྲགས་རྒྱ་མཚོ་མཇལ་
ནས་བཀྲ་ཤིས་འོད་ཟེར་ཞེས་པའི་མིང་དང་ཡིག་དྲུག་གི་སྒོམ་ལུང་གནང་། རྗེ་
དཔལ་འབྱོར་དོན་གྲུབ་ལས་རབ་བྱུང་མཛད། ལོ་བརྒྱད་ནས་དགེ་ལུགས་
པའི་བཤེས་གཉེན་འགའ་ལས་བསྡུས་གྲྭ་གསན། རི་བོ་དགེ་ལྡན་དུ་བཞུགས་
779



ཏེ་སྡེ་སྣོད་དང་གསང་སྔགས་ལ་སྦྱངས་པས་མཁས་པར་གྱུར། མཁན་ཆེན་
སྡོམ་རྒྱུན་པ་ཆོས་གྲུབ་བཟང་པོ་ལས་བསྙེན་རྫོགས་མཛད། ས་ལུགས་བདེ་
མཆོག་ལཱུ་དྲིལ། ཕྱག་རྡོར་འཁོར་ཆེན་གྱི་དབང་རྣམས་ཞུས། རྣམ་ཐོས་ཀྱི་
རི་བོར་རྗེ་ཆོས་གྲགས་རྒྱ་མཚོར་མཇལ། ཕྱག་ཆེན་དང་ཆོས་དྲུག་གི་ཉམས་
ཁྲིད་ཞུས། མ་མགོན་གྱི་གདམས་སྐོར་དང་། སྐུ་གསུམ་ངོ་སྤྲོད། རླུང་
སེམས་གཉིས་མེད། དོ་ཧ་སྐོར་གསུམ། གྲུབ་པ་སྡེ་བདུན། ནང་དོན་རྩ་
འགྲེལ། རྗེ་ཉིད་ཀྱིས་མཛད་པའི་འཇིག་རྟེན་ གསུམ་སྒྲོན་ སོགས་དང་མདོ་
སྔགས་ཀྱི་གཞུང་ལུགས་ཐམས་ཅད་ཞུས་ནས་གཞུང་ལུགས་ཀུན་ལ་མཁས་པར་
མཛད། དབུས་གཙང་གི་གྲྭ་ས་རྣམས་སུ་དྲུང་གི་གྲུབ་མཐའ་བཟུང་སྟེ་བགྲོ་
གླེང་ཁྲོམ་ཐོག་ཆོད་པར་མཛད། སི་ཏུ་བཀྲ་ཤིས་དཔལ་འབྱོར་ལས་ལྔ་ཚན་ལྔ་
དང་བེར་ནག་ཅན་གྱི་སྐོར་རྣམས་ཞུས། རི་ཁྲོད་དབེན་པར་རྩེ་གཅིག་ཉམས་
ལེན་ཁོ་ན་མཛད། ཕྱོགས་བཅུའི་རྒྱལ་བ་ཐམས་ཅད་ཞལ་གཟིགས། ཟུར་
དགོན་ནང་སོ་སྐུ་མཆེད་སོགས་ལ་ཕྱག་ཆེན་དང་ཆོས་དྲུག་གི་ཁྲིད་མཛད། སྒོ་
སྟོད་དུ་ས་གཡོས་ཀྱི་འཇིགས་པ་བཟློག སྟག་མགོའི་རྟེན་མཇལ་བས་དགུན་
དུས་ཆར་ཆེན་བབས། ཟུར་མང་དུ་ཕེབས་བྱ་བཏང་རིན་པོ་ཆེ་སོགས་ལ་ནཱ་རོ་
ཆོས་དྲུག་གི་ཁྲིད་མཛད། ཚུར་ལ་རང་གླིང་ཆོས་སྐོར་རྣམས་ཞུས། རྗེ་མི་
བསྐྱོད་ཞབས་དང་མཇལ། སྐྱེས་རབས་སོ་ལྔ་པའི་བཤད་པ་ཕུལ། རྗེའི་
བཀའ་ལྟར་སྒར་དུ་བྱོན། ནང་དོན་གྱི་བཤད་པ། ཆོས་དྲུག་དང་དོ་ཧ་སྐོར་
གསུམ་གྱི་བཤད་པ་སོགས་ཕུལ། དེ་ནས་ཟུར་མང་དུ་ཕེབས། བྱ་བཏང་
རིན་པོ་ཆེ་སོགས་ལ་ཕུང་ལྔའི་རབ་བྱེད། སྙིང་པོ་བསྟན་པ་སོགས་ཀྱི་ལྗགས་
བཤད་མཛད། དེ་ནས་རེ་ཞིག་རི་ཁྲོད་ཁོ་ན་མཛད། ཟུར་མང་དང་ཀརྨ་ལྷ་
སྟེང་རྣམས་སུ་ཕེབས་ཏེ་རབ་བྱུང་དང་བསྙེན་རྫོགས། དབང་བསྐུར་ཁྲིད་
འདེབས་མདོ་སྔགས་ཀྱི་གཞུང་བཤད་སོགས་ཆོས་ཀྱི་འཁོར་ལོ་བསྐོར། རོང་
༡
780



པོ་བན་སྒར་དུ་དགོན་པ་མཛད། ཆུ་མིག་ གསར་དུ་བརྡོལ། ། སྒ་འདན།
ལྷོ་རྒྱུད། སྐྱབས་བདུད་རྣམས་སུ་ཕེབས་ནས་ཆོས་ཀྱི་འཁོར་ལོ་རྒྱ་ཆེན་པོ་་
བསྐོར། རྗེ་མི་བསྐྱོད་ཞབས་ཀྱིས། སངས་རྒྱས་ཐེག་པར་དོན་གཅིག་རྨོངས་
པ་བྲལ་ཞེས་སོགས་གསོལ་བ་བཏབ་པའི་བཀའ་ཤོག་ཕེབས།: རྗེ་བཙུན་བཀྲ་
ཤིས་རྣམ་གཉིས་ཞེས། སངས་རྒྱས་མཉན་པ་དང་བཀའ་དྲིན་མཚུངས་པ་
ཉིད་དུ་འཛིན་པར་མཛད་ཅིང༌། རྒྱལ་ཚབ་སྤྲུལ་སྐུ་གྲགས་པ་དཔལ་འབྱོར་ལ་
སོགས་སྐྱེས་ཆེན་དུ་མ་དང་མདོ་ཁམས་ཀྱི་ལྷ་སྡེ་མི་སྡེ་ཆེན་པོ་ཐམས་ཅད་ཀྱིས་བླ་
མ་གཅིག་ཆོག་ཏུ་འཛིན་ཞིང་ངེས་དོན་སྒྲུབ་བརྒྱུད་ཀྱི་དགོངས་པ་ཐུན་མོང་མ་
ཡིན་པར་སྟོན་པར་མཛད་དོ། ། །
སྡེ་བདུན་རབ་འབྱམས་པ་དབང་ཕྱུག་རྒྱལ་མཚན་ནི་གཙང་རྟིང་ཁེབས་
པའི་ཞལ་ངོ་ཡིན། གསེར་མདོག་ཏུ་པཎ་ཆེན་ཤཱཀ་མཆོག་རིན་པོ་ཆེའི་ཞབས་
ལ་བསྟེན་ཏེ་སྦྱངས་པ་མཛད་ཅིང༌། གཙོ་བོར་ཚད་མ་སྡེ་བདུན་ལ་མཁས་པས་
མཚན་དེར་ཐོགས། པཎ་ཆེན་གྱི་ཐུགས་རྩོམ་གྱི་པར་སྒྲུབ་པའི་འགན་བཞེས་
མཛད་པ་སོགས་ཞབས་ཏོག་ཤིན་ཏུ་ཆེ། རྗེ་བདུན་པའི་དྲུང་དུ་པཎ་ཆེན་གྱིས་་
འབུལ་མོ་ཆེ་མཛད་སྐབས་སྡེ་བདུན་རབ་འབྱམས་པ་དབང་ཕྱུག་རྒྱལ་མཚན་
འདི་པས་གཙོས་པའི་བསྟན་པ་ཡོངས་རྫོགས་ཀྱི་དགེ་བཤེས་བཅུ་གཅིག་ཅེས་
འབུལ་ཡིག་ཏུ་བཏབ་ནས་ཕུལ། ཀརྨ་ གྲྭ་ཚང་གི་འཆད་ཉན་སློབ་དཔོན་་་་
མཛད་ཅིང་སློབ་མ་མང་དུ་བྱོན། ཕྱིས་གཡམ་བཟང་གི་མཁན་པོ་དང་བཤད་
གྲྭའི་ཆོས་སྟོན་པ་པོ་མཛད་དེ་ལུང་རིགས་འཛིན་པ་མང་དུ་བྱུང་ངོ༌། །
དུས་ཞབས་པ་ཤཱཀྱ་དབང་ཕྱུག་ནི་རུ་དགོན་པར་དང་ཞ་ལུར་སྦྱངས་པ་
མཛད། སྡེ་སྣོད་དང་ཁྱད་པར་སྔགས་ཡོ་ག་དང་དུས་འཁོར་ལ་མཁས་པས་
མཚན་དུས་འཁོར་ཞབས་པར་ཆགས། རྗེ་བདུན་པ་ལས་གདམས་ངག་གསན་
ཞིང་ཉམས་རྟོགས་ཆེར་སྐྱེས་ཏེ་དོན་གྱི་སློབ་མར་གྱུར། དྭགས་པོར་གསང་
781



སྔགས་གླིང་བཏབ། རྗེ་སྨྱུག་ལ་པཎ་ཆེན་གྱིས་ཀརྨ་གསེར་ཕྲེང་ལ་གཡུང་གི་
རྣམ་ཐར་ཉིད་མཛད་ཆེན་མོ་བཅུག རྗེ་དེ་བཞིན་གཤེགས་པའི་རྣམ་ཐར་མི་
ཉག་བློ་རིན་པས་མཛད་པ་སོགས་དང་སོག་དབོན་པའི་རྣམ་ཐར་བརྒྱ་རྩ་མ་ཆུང་
ང་དང་། རྗེ་དོན་ལྡན་ཞབས་ཀྱི་རྣམ་ཐར་ཧོར་སྟོན་སངས་རྒྱས་རྒྱལ་མཚན་
གྱིས་མཛད་པ་སོགས་དང་། བན་སྒར་བ་དང་གོའི་ཤི་པའི་རྣམ་ཐར་གཞན་མ་
རྙེད་ནས་རྗེ་ཉིད་ཀྱིས་བསྟོད་པ་རེ་མཛད། དེ་རྣམས་གླེགས་བམ་གཅིག་ཏུ་
མཛད་ནས་ལོ་རེ་ཞིང་ངེས་པར་ལུང་དུ་མཛད། རྗེ་བདུན་པའི་རྣམ་ཐར་ཁྱེད་
བསྟེན་ཡུན་རིང་ཞིང་ཐུགས་རྒྱུས་ཆེ་བས་རྣམ་ཐར་རྩོམ་པའི་འོས་ཁྱེད་དུ་འདུག་
པས་མཛད་དགོས་ཞེས་གསུངས་ཏེ་ཆོས་ཕར་གསན་ཚུར་གསན་སྐབས་ སུ་་་་
བསྐུལ་བར་མཛད་ནས་རྗེ་དུས་ཞབས་པ་འདི་པས་བརྩམས་པའི་རྣམ་ཐར་ཆེས་
ལེགས་པ་གཅིག་ཀྱང་ཡོད་དོ། །
ཆོས་ རྗེ་ དོ་ བོ་ རི་ པ་ ནི་ ཡར་ འབྲོག་ མངོན་ དགར་ རབ་ བྱུང་ མཛད།
བཀའ་ བཅུ་ པ་ ནམ་ མཁའ་ རྒྱལ་ མཚན་ ཞེས་ རྩོད་ པའི་ ཁྱུ་ མཆོག་ ཏུ་ གྲགས།
ཀརྨ་གྲྭ་ཚང་གི་ཟུར་ཆོས་པ་མཛད། རྗེ་བདུན་པ་ལས་ཐུགས་དམ་གྱི་རྟོགས་པ་
བརྙེས་ཏེ་སྒྲུབ་པ་གཙོ་བོར་མཛད་ཅིང་གཡུང་དོ་བོ་རི་དང་། བྱིའུ་ཆུ་མིག་ཏུ་
སྒྲུབ་སྡེ་མཛད། སྐྱི་ཤོད་པའི་དཔོན་ས་ཆོས་རྗེས་རྩ་བའི་བླ་མར་བསྐུར་ཞིང་
ཕྱག་ཆེན་གྱི་ཐུགས་དམ་བསྐྱེད། ཆོས་རྗེ་ཀུན་སྤངས་པ་དང་བཀའ་བཅུ་པ་
དབང་ཕྱུག་དཔལ་སོགས་སྒོམ་ཁྲིད་ཀྱིས་འགྲོ་དོན་ཚུལ་བཞིན་དུ་ནུས་པ་དུ་མ་
བྱུང་ངོ༌། །
རྗེ་དཔའ་བོ་ཆོས་དབང་ལྷུན་གྲུབ་ནི། དབུས་ཡར་ལུང་སྟོད་གཉལ་
སྟོན་གཞིས་དཀར་འཁྲུངས། གདུང་མི་ཉག ཡབ་གོང་མ་ཀུན་དགའ་་་་
ལེགས་པའི་གསོལ་དཔོན་གྲགས་རྒྱལ་བ། ཡུམ་རྡོར་ཐོག་པའི་གདུང་རིགས་
རྒྱལ་ མོ་ འཛོམ། སྐུ་ མཆེད་ གསུམ་ ལས་ འབྲིང་ པོ་ རྗེ་ འདི་ ཉིད་ ཡིན་ ལ།
782



འཁྲུངས་མ་ཐག་ནས་སྔོན་གནས་དུ་མ་དྲན་ནས་གསུངས། ཡུམ་གྱིས་པང་དུ་
བླངས་ཏེ་ནས་རྔོད་པ་ན་འབྲུ་དེ་ཐམས་ཅད་འགྲོ་བ་རིགས་དྲུག་གི་བཀོད་པར་
གཟིགས། སྐུ་སྐྱེ་བ་སྔ་མའི་གནས་ལོ་རོ་བྲག་དམར་ཡིན་པས་ཞལ་ཕྱེ་འཕྲལ་དུ་
བྲག་དམར་ལ་འགྲོ་གསུངས་པས་ཡབ་ཡུམ་རྣམས་བཙན་གནོད་པར་དོགས་པ་
སྐྱེས། ཆུང་དུས་ཕྱག་མཛུབ་ཀྱིས་ས་བྲུས་པས། རྡོ་རྗེ་གཞོན་ནུའི་ལུགས་སྐུ་
ཆུང་ངུ་ཞིག་རྙེད། དེ་ནས་བརྩམས་ཏེ་སྣང་བ་ཐམས་ཅད་འོད་ལྔའི་ཐིག་ལེ་
དང་ཐིག་ཕྲན་གྱི་ནང་དུ་ཞི་བ་དང་ཁྲོ་བོའི་དཀྱིལ་འཁོར་གྱིས་གང་བ་རྟག་པར་
གཟིགས། ཡུམ་གྱིས་རྒོལ་དུ་བྱུང་བས་བྲོས་ཏེ་སེ་ཕུང་ལ་འཕྱངས་པས་སེ་པ་ལ་
ཕྱག་རྗེས་གསལ་བར་བྱུང་། ཡབ་ཀྱི་སྣེའུ་གདོང་དུ་གོང་མ་ཀུན་དགའ་ལེགས་
པ་ལ་ཕུལ་ཏེ་གསོལ་ཇ་བར་བཅུག འཁོར་བ་ལ་སྙིང་པོ་མེད་པར་རྟག་ཏུ་
མཁྱེན་པས་ཆོས་བྲོས་ཡང་ཡང་མཛད་ཀྱང་ཡབ་ཡུམ་གྱིས་བཀག་སྟེ་མ་ ཐོན།
ཕྱིས་དགུང་ལོ་བཅུ་བདུན་པའི་ཚེ་དགུན་དུས་གཅིག་ཉུང་ཇ་ཐུགས་སྤྲོ་མཛད་
པའི་གྲལ་དབུས་སུ་ལྕགས་ཐབ་བཙུགས་པ་ལ་གསོལ་ཇ་བསྐོལ་མཁན་མཛད་པ་
ན་རྡོ་ཁོག་ཏུ་ཇ་མར་རྒྱབ་པས་མེ་དམར་ལྷབ་ཀྱིས་འབར་བས་ཐུགས་དམ་གྱི་
ངང་དུ་ལྷན་སོང་སྟེ་སྐྱོགས་ཚགས་ཕྱག་གཡས་གཡོན་གྱིས་བཟུང་བཞིན་པར་
སྤྱན་ལྟ་སྟངས་སུ་ཧ་རེ་ལུས། ཇ་གནམ་དུ་སོང་སྟེ་ཐལ་ཚུབ་ཀྱིས་ཁྱིམ་གང་
བས་ཡབ་ཀྱིས་ཤག་ཏུ་ཁྲིད་ནས་བཀའ་བཀྱོན་མཛད་པའི་རྐྱེན་གྱིས་གསེར་ག་མ་
གཏོགས་པའི་སྐུ་རྒྱན་རྣམས་པང་ཁེབས་སུ་དྲིལ་ནས་ཡབ་ཀྱིས་སྐེད་པར་སྦས།
གསེར་ག་བསྣམས་ཏེ་ཟངས་རི་ཏེས་པོ་བྲག་དམར་ན་ལྷུན་བདེ་རབ་འབྱམས་པ་
བཞུགས་པར་བྲོས། མདངས་གུ་རུ་ཆོས་དབང་དང་མཇལ་བ་རྨིས། ཁྱོད་ལ་
དེ་ལྟ་བུའི་འགྲོ་དོན་ཅན་འོང་ཞེས་མཚན་ཆོས་དབང་ལྷུན་གྲུབ་ཏུ་གསོལ་ཞིང་
དགེ་ཚུལ་དུ་བསྒྲུབས། སྤྱན་སྔ་ལུགས་ཀྱི་ཕྱག་ཆེན་ཆོས་དྲུག་གི་ཁྲིད་བསྐྱངས་
པ་ཙམ་ནས་ཅིག་ཆར་བའི་ཚུལ་དུ་རྟོགས་པ་ཤར། ཉིན་མཚན་གྱི་སྒྱུ་མ་གཅིག་
783



ཏུ་འདྲེས། ལོ་ཕྱེད་གཉིས་ཙམ་ནས་གསང་སྤྱོད་ལ་འབྱོན་པར་བཞེད་དེ་རིམ་
གྱིས་བྱོན། ལྷ་སར་ཕེབས་ཀའི་ཚེ་ལུང་པ་དང་གྲོང་སོགས་ཀྱི་རྣམ་པ་ཅི་ཡང་
མེད་པར་ཐམས་ཅད་འོད་ཀྱི་རང་བཞིན་དུ་སོང་བའི་དབུས་ན་ཐུབ་པ་གཙོ་
འཁོར་ལྔ་ཁོ་ན་བཞུགས་པར་གཟིགས་ཏེ་ཐུགས་ཉམས་འུར་ནས་ཐལ་བྱུང་དུ་ཇོ་
བོའི་དྲུང་དུ་བྱོན་སྐུ་ལ་འཇུས་ཏེ་གསོལ་འདེབས་དང་སྨོན་ལམ་མང་པོ་ཤུགས་
འབྱུང་དུ་གསུངས། དེ་ནས་བརྩམས་ཏེ་གནས་བྱིན་རླབས་ཅན་གར་ཕེབས་
སུ་ཕལ་ཆེར་ཐུགས་ཉམས་འུར་བ་མང་། དེ་ནས་སྐྱི་ཤོད་དང་བྱང་ཕྱོགས་
སོགས་ཀྱི་གནས་རྣམས་སུ་གསང་སྤྱོད་དང་བར་བར་དུ། ལྕང་གླིང་པ་གཞོན་
ནུ་བློ་གྲོས། སྟག་ལུང་ངག་དབང་གྲགས་པ། དཔལ་འཆི་མེད་གྲུབ་པ་ར་
ལུང་རྒྱལ་དབང་ཆོས་རྗེ་སོགས་མང་པོ་ལ་ཆོས་གསན། ལྕང་གླིང་ཆོས་རྗེས་
རྒྱལ་དབང་ཆོས་རྗེ་ལྷུན་བདེ་བ་རྗེ་འདི་གསུམ་ལ་ཁྱེད་གསུམ་གྱིས་ང་ཡི་སྐུ་རེ་
གྱིས་གསུང་བ་ན་གཞན་གཉིས་ཀྱིས་གསེར་སྐུ་རེ་མཛད་ཅིང་རྗེ་འདིས་རིན་པོ་ཆེ་
ཀླུ་འཇིམ་པ་ལ་བརྐོས་པའི་སྐུ་འདྲ་སོར་ལྔ་ཙམ་ཞིག་བཞེངས་པས་ཤིན་ཏུ་མཉེས་
ཏེ་ཁོ་བོ་འདི་འདྲ་རང་ཞིག་ཡོད་སྙམ་གསུངས་ནས་དབུ་ཞལ་དུ་འཇིབས་པའི་
བྱིན་རླབས་ཅན་ཞིག་ད་ལྟ་བཞུགས། དབོན་ཁྱོད་ལ་འཕྲིན་ལས་ཆེན་པོ་་་
འབྱུང་བ་འདུག་པས་སློབ་གཉེར་གྱིས་ཤིག་གསུངས་ནས་འབྲས་སྤུངས་སུ་བྱོན་
ཡང་ ལས་ ཚན་ གྱིས་ འཁྲུག་ པས་ ཐུགས་ སྐྱོ་ སྟེ་ དབེན་ པ་ མཛད་ པར་ ཞུས།།
མཚུར་ཕུར་སྤྱོད་མཛད་ཆོས་ཀྱི་རྡོ་རྗེ་ལ་གཏུམ་མོའི་མན་ངག་གསན་ཏེ་རས་བུད་
ཀྱི་ཐོ་རངས་རས་ཆུ་གྲང་ལ་སྦངས་ཏེ་གསོལ་ནས་ཇ་ཡུན་རེ་ཙམ་ལ་སྐམ་ཞིང་
རླངས་པ་ཆེན་པོ་འབྱུང་བ་དེ་ལྟ་བུ་གཞན་རྣམས་ལས་གསུམ་བཞིས་མང་བར་
མཛད་པས་ངོ་མཚར་སྐྱེས། ཕྱིས་རས་བུད་མཛད་པ་ན་ཡང་རློན་རས་ཀྱི་ཕྱག་
སྲོལ་འདི་མཛད་ཅིང་རླུང་ཁྲིད་མཛད་པ་ནའང་སློབ་མ་རླུང་འཛིན་བཅུག་ནས་
སྣ་སྒོར་བྱ་སྤུ་བཞག རླུང་གསུས་ལ་དབྱུག་པ་བསྣུན་ཏེ་བྱ་སྤུ་ལྡེག་མི་ལྡེག་ལྟ་བ་
784



ལ་སོགས་པའི་ཕྱག་སྲོལ་ཡོད་པའང་བླ་མ་འདི་ལས་བྱུང་ངོ༌། ། ཀོང་པོར་
འབྱོན་པར་དགོངས་པ་ན་སྟོང་ཤོང་གི་ཟམ་ཁ་ཚུར་མར་མགོན་པོ་ཕྱག་དྲུག་པ་
ཞལ་གཟིགས་ཏེ་སྐྱེ་བ་ཐམས་ཅད་དུ་འཕྲིན་ལས་སྒྲུབ་པར་ཞལ་གྱིས་བཞེས།
ཟམ་ཁ་ཕར་མར་རྡོ་རྗེ་ཕག་མོ་བྱོན་ཏེ་བུ་ཁྱོད་ཟླ་བ་བདུན་པའི་ཚེས་བཅུ་ལ་རྩ་
ཆུང་ཟངས་ཀྱི་མཚོ་བྲག་ཏུ་མ་སླེབ་ན་འདི་ཕྱིའི་རྟེན་འབྲེལ་འཆུག་གོ་གསུངས་
པས་དེ་ཉིད་ནས་འོལ་ཁ་བརྒྱུད། ལམ་ཐམས་ཅད་དུ་འཇིགས་ཉེན་ཆེ་ཡང་མི་
སྐྱོན་པ་ཞལ་བཞེས་མཛད་པ་ཐོག་ཏུ་ཁེལ། མགྲོན་པོ་ཀུན་གུས། ཟངས་
མཚོར་ཕེབས་ཉིན་འཇའ་འོད་ཁ་དོག་སྣ་ལྔ་པ་ནམ་མཁའ་དང་ས་གཞི་ལ་བསུ་
བའི་ཚུལ་དུ་བྱོན། མཁའ་འགྲོ་དང་ཞིང་སྐྱོང་གིས་བསུ་བར་གཟིགས། དེར་
རྟོགས་པ་མཐར་ཕྱིན་ཞིང་རླུང་སྲོག་ཐུར་འདྲེན་པའི་གྲུབ་ཆེན་ཀུན་བསམ་པ་
ཡང་དེར་ཕེབས་པས་གཉི་ག་ཕན་ཚུན་དུ་དག་པའི་སྣང་བ་ཆེར་ཐོབ། རི་ཆོས་
ལ་སོགས་པའི་ཆོས་དུ་མ་གསན། དེའི་ཚེ་རྗེ་དཔའ་བོ་འདི་ཐུགས་དམ་མཁའ་
འགྲོ་སྙིང་ཐིག་ལ་གཙོ་བོ་མཛད་ནས་དབང་གིས་སྤྱིར་ཐུགས་ཉམས་འུར་ཞིང་
ཁྱད་པར་དུ་མཁའ་འགྲོ་མང་པོ་ཐུགས་རྒྱུད་ལ་ཞུགས་པའི་ཚུལ་གྱིས་སྔོན་མ་
གྲགས་པའི་རྒྱུད་མང་པོ་ཤ་ར་ར་གསུང་པ་དང་ཆོས་ཉན་རྣམས་ཀྱི་དམ་ཚིག་
ཉམས་ཆག་སེལ་བ་དང་མ་འོངས་པ་ལུང་སྟོན་པ་དང་། མཚོའི་སྟེང་ལ་ས་
གཞི་ལ་བྱ་བ་ལྟར་འབྱོན་པ་དང༌། མཚོ་ནང་ནས་ཞིང་སྐྱོང་གི་ཆིབས་རྗེས་
དང་རེ་མ་ཏིའི་སྐུ་སོགས་བསྟན་ཞིང་སླར་མཚོར་བསྒྱུར། ཕྱག་རྗེས་ཞབས་
རྗེས་མང་དུ་བྱུང་བ་རྣམས་མཚོར་བསྒྱུར་ཞིང་སྦས་པ་སོགས་དཔག་མེད་བྱུང་
བས་ཐམས་ཅད་ཧ་ལས་ཏེ་ཁ་ཅིག་གིས་སྨྱོ་བར་ཐག་བཅད། ཕལ་ཆེར་གྱིས་
དཔའ་བོ་ཞིག་ཡིན་པ་འདྲ་ཞེས་མཚན་དཔའ་བོར་ཆགས། ཆོས་རྗེ་ཀུན་་་
བསམ་པས་དངོས་ཉམས་རྨི་ལམ་གྱི་བརྟག་པ་མང་དུ་མཛད་པས་རྗེ་འདི་དང་
མཇལ་ཕྱིན་ཆད་ཐུགས་དམ་ལ་སྐྱེད་ཆེར་བྱུང་བས་ཐུགས་ཆེས་ཏེ་བླ་མ་ལྟ་བུར་
785



བསྐུར། རྣམ་ཐར་བདུད་རྩིའི་ཆར་འབེབས་མ་ཡང་མཛད། འདི་ལྟ་བུའི་ངོ་
མཚར་ཧ་ལས་པས་སྐུ་ཚེ་ཐུང་དུ་དོགས་ཞེས། མཁའ་འགྲོའི་བྲོ་ར་ཟངས་ཀྱི་
མཚོ་བྲག་ཏུ། །ཞིང་སྐྱོང་མཁའ་འགྲོ་ཡི་དམ་དུ་མ་གཟིགས། །བདེན་འཛིན་
ཞིག་པས་ཕྱག་རྗེས་ཞབས་རྗེས་བཞག ། སྤྲུལ་པའི་དཔའ་བོ་ཁྱོད་ལ་གསོལ་བ་
འདེབས། །གསོལ་བ་འདེབས་སོ་ཞིང་འདིར་བརྟན་པར་བཞུགས། །ཞེས་
སོགས་ཀྱི་བརྟན་བཞུགས་མཛད། ཕན་ཚུན་མནལ་ལམ་བཟུང་ནས་གཟིགས་
རེས་མང་དུ་མཛད། གཙང་ཕྱོགས་སུ་གསང་སྤྱོད་ལ་བྱོན་ཏེ་སྐབས་ལ་ལར་མི་
གཅོད་དྲག་པོ་ཡང་མཛད། གཙང་བསམ་འགྲུབ་རྩེར་དེ་དག་གི་སྐྱེ་བོས་གུས་
པར་བྱས་པ་ན་གཙང་པོའི་བྱེ་གླིང་རྩྭ་ཤིང་གིས་ཁེབས་པ་གཅིག་ན་ཉིན་རེ་ཞིང་
འཇའ་ཚོན་གྱི་གུར་དང་མེ་ཏོག་གི་ཆར་འབབ་ཅིང་མཚན་བཞིན་མཁའ་འགྲོ་
དཔག་ཏུ་མེད་པ་འདུ་བར་གཟིགས་ཏེ་དྲིས་པ་ན་སྤྲང་རྒན་བཟའ་མི་ཞིག་འདུག་
ཟེར་ཏེ་བྱོན་པས་རྩ་སྤྱིལ་ནས་ཉེ་གནས་མ་བགྲེས་མོ་ཞིག་ཚུར་བྱུང༌། བླ་མ་ལ་
མཇལ་བར་ཞུས་པས་སུ་ལ་ཡང་མི་མཇལ་བ་ཡིན་ཟེར། ནན་གྱིས་ཞུས་པས་
དེས་བླ་མ་ལ་ཞུས་ཏེ་དྲུང་དུ་བྱོན་པ་ན་བགྲེས་པོ་གཟི་བརྗིད་ཅན་ཞིག་འདུག་པ་
ལ་ཕྱག་བྱས་པས་ཁྱོད་ལ་དགེ་སྦྱོར་ཅི་འདྲ་ཡོད་གསུངས། ཉིན་མ་ཡེངས་་
མཚན་མ་འཁྲུལ་ཙམ་ཡོད་ཞུས་པས། ཨ་རེ་སྡུག་ལས་དང་པོ་པ་རུ་འདུག་
གསུངས། བླ་མ་འདི་སུ་ལ་ཡང་གཏམ་ཆེར་མི་གསུངས། ཉིན་མཚན་མེད་
པར་ཧཱུཾ་ཧཱུཾ་ཞེས་དང་སྐབས་སུ་སྔོན་པོ་སེར་པོ་དམར་པོ་ལྗང་གུ་ཞེས་གསུང་བ་
ཞིག་འདུག ཁྱོད་སྐལ་ལྡན་དུ་འདུག་གསུངས་ནས་ཁོང་རང་གིས་སངས་རྒྱས་
སྟོང་ལ་དངོས་སུ་གསན་པའི་སངས་རྒྱས་སྟོང་རྩའི་ཁྲིད་གསུངས། ལས་རྒྱུ་
འབྲས་ལ་འཛེམ་པ་གལ་ཆེ། ང་ཡང་སྔོན་བརྟུལ་ཞུགས་ཚེ། མི་གཅོད་དང་
གཉན་ས་ལ་བརྟུལ་ཞུགས་མང་དུ་བྱས། ཁྱད་པར་ངོ་མཚར་རོང་དུ་གཟའ་
བདུད་གནས་པའི་ཤུག་སྡོང་ཞིག་གི་རྩར་གཅོད་བྱས་པས་ཚར་སློང་གང་ཡང་མ་
786



བྱུང་བས་དྲག་གཅོད་བྱས་ཤུག་སྡོང་ལ་མེ་རྒྱབ་པས་གཟའ་བདུད་ཀྱིས་ཐོག་ཕབ་
ནས་འདི་བཞིན་བྱུང་བ་ཡིན་གསུངས་ནས་དབུ་གཙུག་བསྟན་བྱུང་བས་དབུ་
ཐོད་དབུ་ཀླད་དང་བཅས་པ་མཐེ་བོང་ཤོང་ལྷག་པར་བུག་པ་ཧར་གྱིས་འདུག་པ་
ལ་བདུད་རྩི་བྱུང་ཚད་དེར་བཅུག་ནས་འཇོག ཐོག་མདེལ་རྐན་གཉེར་གྱི་ཁྲོད་
ན་ཉུག་གེ་འདུག འདི་ལ་ན་ཚ་ཟུག་གཟེར་ཆེ་བར་བྱུང་ནས་རྡོ་རྗེ་རྣམ་་་
འཇོམས་ལ་འདོན་པར་ཞུས་པས་དེས་མ་ཐོན། དཔལ་རྟ་མགྲིན་གྱིས་ལན་
གསུམ་བཏོན་པས་མ་ ཐོན། སངས་ རྒྱས་ ཤཱཀྱ་ཐུབ་པ་ལ་ཞུས་པས་དབུའི་་་
གཙུག་ཏོར་ཕར་ཡོལ་ཚུར་ཡོལ་མཛད་ནས། ཨ་ར་ར་ང་མགོ་ན་སེམས་ཅན་གྱི་
ལས་འདི་མཐུ་ཆེ་བར་འདུག་གསུངས། རྗེ་བཙུན་སྒྲོལ་མ་ལ་ཞུས་པས་འདི་
བསལ་ན་ཕྱི་མར་དམྱལ་བར་ལན་གཅིག་སྐྱེ་དགོས་པར་འདུག ད་ལྟའི་འདི་
དང་དུ་བླངས་ན་ཕྱི་མར་ཉམས་སུ་མྱོང་མི་དགོས་པར་འདུག་གསུངས་པས་འོ་ན་
ད་ལྟ་ལ་བདག་གིར་བགྱིད་པར་ཞུས་པ་ཡིན་གསུངས། བསྐལ་པ་དཔག་མེད་
ཀྱི་སྔོན་དུ་ད་ལྟའི་ཆོས་རྗེ་ཀརྨ་པ་དང་ང་གཉིས་བྱང་ཆུབ་ཏུ་སེམས་མཉམ་དུ་
བསྐྱེད་པ་ཡིན་ནའང་ཁོང་ཚོགས་གཉིས་རྒྱ་ཆེ་བས་གཞན་དོན་རྒྱ་ཆེན་འགྲུབ།
ཁོ་བོ་དེ་ཙམ་མ་བྱུང་སྟེ་ཚེ་རབས་ཕྱི་མ་ནས་གཞན་དོན་རྒྱ་ཆེན་པོ་འབྱུང་་་་
གསུངས། ལ་ཕྱི་ལ་སོགས་པར་བྱོན། ལ་ཕྱི་དང་ལིང་བ་བྲག་ལ་སོགས་པར་
རྗེ་བཙུན་ལ་བྱུང་བའི་ཆ་མཐུན་གྱི་ཚར་སློང་བྱུང་། ཆུ་མིག་དངུལ་འབུམ་གྱི་
རྩར་སྐྱེས་པ་གཅིག་དང་བུ་མོ་ཞིག་རྟ་འོལ་བ་ཞོན་ནས་བྱུང་བ་ལ་ཐུགས་འུར་ཏེ་
ད་ལྟ་གང་དྲན་པ་ཞིག་ཕུལ་གསུངས་པས་བུད་མེད་དེས་ཤེལ་ཕྲེང་ཞིག་ཕུལ་
བྱུང་། ཐུགས་འུར་ནས་ཆུ་དེ་ལ་མ་ཐོགས་པར་བྱོན་པས་དེ་གཉིས་ཆེར་དད།
ཀོ་རོ་ལ་ཐོག་ཏུ་ཇག་པ་མི་བདུན་དང་མཇལ་བ་ལ་མགུར་གསུངས་པ་སོགས་རྗེ་
བཙུན་མི་ལའི་རྣམ་ཐར་དང་ཆ་མཐུན་པ་ཁོ་ན་བྱུང༌། སླར་ལོ་རོའི་སར་བྱོན་
འཇོལ་སྣང་གི་ཡུལ་གཟིགས་པའི་ས་ནས་ཐུགས་ཉམས་འུར་ཏེ་ཕེབས། སྐྱེ་
787



སྔའི་གནས་མ་གི་ན་ཁང་པ་ཁྲ་བོ་གསུམ་སྒྱེད་པོ་བཙུགས་པ་ལྟར་ཡོད་པ་ལ་ད་
གཅིག་ལས་མི་འདུག་གསུངས་པ་ལ་དབོན་པོ་ཤཱཀ་རྒྱལ་བ་ན་རེ་ནག་ཚང་ཁྲ་
བོའི་རྩེ་ཕབ་མཆོད་ཁང་ཁྲ་བོ་འགྲེལ་བ་ཡིན་ཟེར། འཇོལ་སྣང་གི་ནང་དུ་བྱོན་
ཚེ་གདུང་འབུམ་ལས་བདུད་རྩིའི་ཆུ་བབ། འཇོལ་སྣང་གི་རྒྱུབ་འོད་གསེབ་ཏུ་
ཕེབས་ནས་འདི་ན་མཆོད་རྟེན་ཆུང་ངུ་ཡོད་པ་དྲན་ནམ་གསུངས། ཡུལ་མི་
རྒན་པོ་རྣམས་ཀྱིས་ཡོད་པར་དྲན་ཡང་ས་མིག་མ་དྲན་ཟེར་བས་ཞང་གི་དབུས་
གཅིག་ཏུ་འདི་ན་ཡོད་པ་ཡིན་རྐོས་དང་གསུངས། བརྐོས་པས་མཆོད་རྟེན་གྱི་
རྨང་དང་སཱཙྪ་མང་དུ་བྱུང་བས་ཡུལ་མིས་དེར་མཆོད་རྟེན་བྱས་ཏེ་སྐྱེ་དྲན་འབུམ་
པར་གྲགས། སྤྲུལ་སྐུ་རྒྱལ་མཚན་དཔལ་བཟང་དང་སྤྲུལ་སྐུ་གཞོན་ནུ་ལྷུན་
གྲུབ་སོགས་ཀྱི་སྔོན་གནས་མང་དུ་དྲན་ནས་གསུངས་པས་སྔོན་གྱི་གྲྭ་སློབ་ཀུན་
ཡིད་ཆེས་ཏེ་སྤྲུལ་སྐུ་རྩོད་མེད་དུ་གྲགས་ཤིང་། དེ་དག་གི་སྐྱེ་ཕྲེང་སྔ་མ་ཆོས་
རྒྱལ་རིན་ཆེན་གླིང་པ་སྟེ། དེ་ལས་སྔོན་སྤྲུལ་པའི་ཚུལ་བསྟན་དུ་མས་འཕྲིན་
ལས་ཀྱི་སྒོ་བསམ་གྱིས་མི་ཁྱབ་པར་བསྟན་པ། དེ་ཡང་ཆོས་སྐུ་འོད་དཔག་མེད་
ཀྱི་སྤྲུལ་སྐུ་ཐུགས་རྗེ་ཆེན་པོས་འཛམ་ གླིང་གདུལ་བར་རྒྱལ་སྲས་ཀྱི་ཚུལ་གྱིས།།
ཕྱི་རོལ་རྒྱང་འཕེན་པའི་སྟོན་པ་འཁོར་ཚོགས་ལྔ་བརྒྱ་བཅས་མུ་སྟེགས་མང་པོ་
རྩོད་པས་ཕམ་པར་བྱས་པ་དང༌། དེ་ཉིད་རྡོ་རྗེ་རྣལ་འབྱོར་མ་དང༌། དཔལ་
འཁོར་ལོ་སྡོམ་པ་ཡབ་ཡུམ་སྤྲོ་བསྡུའི་ཚུལ་བསྟན་དུ་དགེ་སློང་མའི་དངོས་པོར་
མཛད་ནས་རྫུ་འཕྲུལ་གྱིས་མུ་སྟེགས་བཏུལ་བ་དང་། སླར་ཡང་རྒྱལ་སྲས་་
གཅིག་པུ་རྣལ་འབྱོར་གྱི་དབང་ཕྱུག་གསང་སྔགས་སྤྱོད་པའི་ཚུལ་གྱིས་འགྲོ་བའི་
དོན་མཛད་པ་སོགས་མཐའ་ཡས་པར། ཆོས་རྒྱལ་རིན་གླིང་པའི་རྣམ་ཐར་རི་
བོ་པ་ནམ་མཁའ་འོད་ཀྱིས་མཛད་པར་ཕལ་ཆེར་ལུང་དྲངས་པ་ཇི་ལྟར་སྔོན་
མཛད་འཕྲིན་མང་དུ་བསྟན་པ་དུ་མ་གསུངས་པར་མཛད་དོ། །ཡུལ་ཕྱོགས་
དེར་བཞུགས་པ་དགུང་ལོ་ཉེར་ལྔ་པའི་ཚེ་བསྟུན་ཤིན་ཏུ་ལྕི་བ་ཞིག་བྱུང་ནས།
788



ir
do
ནད་ལ་སྨན་པ་མི་འགུགས་ཤིང༌། གོན་ལ་རིམ་གྲོ་མི་བྱེད་པར། སོགས་ཀྱི་
མགུར་གསུངས། སྨན་དཔྱད་སོགས་མ་མཛད་པར་རོ་སྙོམ་ཁོ་ནས་གཞི་མེད་
དུ་གྲོལ། བློས་བཏང་གི་སློབ་མ་འགའ་ཟུང་དང་བཅས་ཏེ་ཡུལ་ཕྱོགས་དུ་མར་
བྱོན། སྤྱིར་རྗེ་འདི་སྔོན་བྱ་བྲལ་གྱི་བརྟུལ་ཞུགས་མཛད་དུས་སྐུའི་ཆ་བྱད་ནི་
ངེས་མེད་དུ་མཛད། རིས་ལུང་སྟོང་གྲོག་མདོ་ལ་རྩེ་སོགས་སུའང་ཞག་མང་པོ་
བཞུགས་སུ་དང་ཡང་གཏམ་མི་མཛད། རེས་བླ་མ་ཡི་དམ་སངས་རྒྱས་བྱང་
སེམས་སོགས་ལ་བསྟོད་པ་ཁོ་ན་མཛད་ཅིང་སྤྱན་ནམ་མཁའ་ལ་གཟིགས་ནས་
འབྱོན་པ་ཉིན་མཚན་སྦྲེལ་མར་མཛད། རེས་སྐྱོ་ཤས་དང་ངེས་འབྱུང་གི་་་
མགུར་ཁོ་ན་གསུང་ཞིང་སྤྱན་ཆབ་འབྱུང་ཞིང་ཡུལ་གྲུ་མ་ཐོས་པ་མང་པོའི་མི་
ཆེན་ལ་སོགས་པ་ཤི་ནས་ངན་སོང་དུ་སོང་བ་སོགས་ཀྱི་ཚུལ་གསུང་ཞིང་བར་
དོའི་སེམས་ཅན་ལ་ཆོས་བཤད་ཀྱི་མགུར་ཁོ་ན་གསུངས། རེས་རྡོ་རྗེ་ཐེག་པའི་
རྒྱུད་ཀྱི་ཚིག་སྔོན་མ་གྲགས་པ་དཔག་མེད་ཞལ་ཐོན་མཛད། རེས་རྟོགས་པའི་
མགུར་དཔག་མེད་བཞེངས་ཏེ་སློབ་མ་རྣམས་ཀྱང་དེ་དག་ལ་མོས་པ་བྱེད་པ་མ་
གཏོགས་ཆོས་ཙམ་མི་གསུངས། རེས་སུས་ཅི་ཕུལ་ཡང་གཅན་གཟན་གྱི་སྔོན་
དུ་རྩྭ་བཞག་པ་ ལྟར་ འདོར། རེས་ཅུང་ ཟད་ རེ་ ལ་ ཕོངས་ པ་ ལྟར་ མཛད།
རེས་སུ་འཕྲད་ལ་མ་འོངས་པ་ལུང་དུ་སྟོན་པ་རྣམས་ཅུང་ཟད་ཀྱང་མི་སླུ། དེ་
ལྟར་མ་ངེས་པའི་སྤྱོད་པ་མཛད། མངོན་མཁྱེན་ཡང་ཐུགས་ཉམས་འུར་ན་མ་
གཏོགས་རང་གར་མི་གསུངས་པའི་དམ་བཅའ་མཛད། སྤྱིར་གཞན་རྒྱུད་ཧལ་
ཧོལ་ཤེས་པ་འདི་འདྲ་ཁོ་བོ་ལ་ལོ་གསུམ་ནས་ཡོད། ཁམས་ཀྱི་རྟེན་འབྲེལ་ལས་
བྱུང་བ་ཡིན་པས། འདི་འདྲ་ལ་བློར་མི་ཆུད་པ་མི་དགོས་གསུངས། དེ་ལྟར་
དགུང་ལོ་སུམ་ཅུ་ལ་ཉེ་བའི་བར་དུ་གསང་སྤྱོད་ཚོགས་སྤྱོད་ཆུང་འབྲིང་དང་རིག་
སྤྱོད་སྤྲོས་བཅས་སྤྲོས་མེད་དང་ཤིན་ཏུ་སྤྲོས་མེད་དེ་སྤྱོད་པ་དེ་ཐམས་ཅད་ལྷན་
ཅིག་ཏུ་མཛད། དེ་ཕྱིན་ཕྱོགས་ལས་རྣམ་པར་རྒྱལ་བ་དང་ཚོགས་སྤྱོད་ཆེན་པོ་
789



ལྷན་ཅིག་ཏུ་མཛད་དེ་སྣོད་ལྡན་གྱི་སློབ་མ་རྣམས་ལ་སྨིན་གྲོལ་གྱི་ལམ་ཚུལ་་་
བཞིན་དུ་སྩོལ། སྐྱེ་བོ་ཐམས་ཅད་ལའང་མཐོང་ཐོས་དྲན་རེག་གི་གཞན་དོན་
མཛད། དཔལ་ལྡན་ལྷ་མོ་དུད་སོལ་མ་དང་ཁོལ་པོ་དར་ཐོད་ཅན་གྱིས་སྤྱན་
འདྲེན་པར་གཟིགས་ནས་གྲོ་བོ་ལུང་གི་ཕྱོགས་སུ་བྱོན། དེའི་དུས་ཡུལ་དེ་དག་
ན་ནད་ཡོད་པ་ན་ལྷ་མོའི་འཁོར་ཞིག་མི་ལ་བབས་ནས་འདིར་ཨོ་རྒྱན་གྱི་སྤྲུལ་པ་
ཞིག་འབྱོན། དེ་ནས་ནད་ཡམས་ཆད་འགྲོ་ཟེར་ཏེ་ཆོས་རྗེ་ཕེབས་མ་ཐག་ཆད།
ཟུར་ཕུག་དང་ཁྱད་པར་ཟངས་ཕུག་ཏུ་སྐུ་མཚམས་དམ་པ་ཡུན་རིང་བ་མཛད་
པའི་ཚེ་རེས་མཚན་རིལ་གྱིས་ཆོས་སྐྱོང་གི་བསྟོད་པ་དང་བསྐུལ་མཛད་པ་ན་
ཐམས་ཅད་ཀྱང་ཟིལ་གྱིས་ལྡངས་མི་ནུས་པ་ཙམ་བྱུང་སྐད། མོན་བུམ་ཐང་
གཟིགས་པར་བཞེད་ནས་ཆུ་ཁྱེར་གྱི་བར་བྱོན་པ་ན་རྟེན་འབྲེལ་ཅུང་མ་འགྲིག་
གསུང་ནས་ཕྱིར་ཕེབས། ཐུགས་འུར་ནས་ལམ་མིས་ཐར་དཀའ་པ་རྣམས་
ལའང་ཆིབས་རྒྱུག་མཛད་ནས་སྲས་མཁར་དུ་བྱོན། བུ་མོ་ཆུང་ངུ་ཞིག་ལམ་ན་
འདུག་པ་ལ་ལག་པས་གང་ཟིན་ཞིག་ད་ལྟ་ཕུལ་གསུངས་པས་དེས་སྤེན་མ་ཞིག་
བཅད་ནས་ཕུལ་བྱུང་བས་སྤེན་བད་ཅིག་བྱེད་དགོས་པར་འདུག་གསུངས་ཏེ་རྗེ་
མར་པའི་སྐུ་མཁར་རྗེ་བཙུན་མི་ལས་བརྩེགས་པ་སྲས་མཁར་དགུ་ཐོག་གི་རྩེར་
སྔར་རྗེ་མར་པའི་དུས་ཀྱི་སྤེན་བད་ཆེས་བརྙིངས་ཏེ་སྤེན་མའི་རྙིང་མ་ཇ་བག་
འདྲ་བ་དམ་དུམ་ཙམ་ལུས་པ་དེ་སླར་ལེགས་པར་གསོས་ཤིང་མཆོད་ཁང་གོང་
འོག་ཏུ་མཆོད་པ་དུ་མ་མཛད། རྒྱལ་མཁར་བའི་ནང་སོ་ཀུན་བཟང་པ་ཤིན་ཏུ་
དད་ཅིང་ཞབས་ཏོག་བྱས། སྲས་མཁར་གྲོ་བོ་ལུང་གི་གནས་ཆེན་འདི་ཕུལ་
བས་བཞུགས་དགོས་ཞུས་པ་ན་ཁོ་བོས་བདག་གིར་མི་བྱེད་པ་ཡིན་གསུངས་ནས་
མ་བཞེས། སྐྱོལ་བྱ་བའི་རི་ཁྲོད་དུ་ལྷུན་གྲུབ་བྲག་ལེར་མིང་བཏགས་གཟིམ་
སྤྱིལ་མཛད་ནས་བཞུགས། གསུང་ཆོས་སྨར་བར་གནང། འདི་ཕྱིན་གྲྭ་པ་
མང་དུ་ཡོད་པ་རྣམས་ཀྱང་ཆོས་ལུང་ཚོགས་པ་དང་ཚོགས་དགེ་འདུན་སྐར་དང་
790



ཕྱིས་སྒར་ཆེན་དུ་རྗེ་བཙུན་སྐྱ་སེའི་དྲུང་དུ་བསྙེན་རྫོགས་ཞུ་བར་གཏོང་སྔོ་ཐོག་
མ་དྲུང་ནས་ཤཱཀྱ་བས་དབུ་མཛད་པ་སོགས་རེ་རེ་ལ་ཉི་ཤུ་དང་བཅོ་ལྔ་སོགས་
ཡོད་དེ་ཐམས་ཅད་བསླབ་ཚུགས་ཤིན་ཏུ་གཙང་། བདེ་མཆོག་ལཱུ་ཧི་པ་དཔལ་
ལྡན་བླ་མས་མཛད་པའི་མངོན་དཀྱིལ་དར་ཞིང་བསྙེན་སྒྲུབ་ལ་འགོད། ཨོ་
རྒྱན་བསྙེན་སྒྲུབ་དང་ཆོས་དྲུག་སྲས་མཁར་མ་སོགས་ལ་སྨར་ཁྲིད་མཛད། ་ དེ་
སྐོར་དུ་ལོ་དུ་མ་བཞུགས་སླར་ལྷོ་ཤར་རྟ་ཤུལ་དུ་སྐུ་གྲིབ་ཀྱིས་བསྣུན། ཐིམ་ .
རིམ་ཡང་ཕལ་ཆེར་རྫོགས་ཏེ་གཤེགས་པར་མཁྱེན་ནས་རྣལ་འབྱོར་པ་གྲོང་ཡུལ་
དུ་འཆི་བ་ཕོངས་པས་རི་ལོགས་ཡ་གིར་སྐྱོལ་གསུང་བ་ན་ལྷ་བཞི་དགོན་པར་
གདན་དྲངས་ཚེ་གཞི་བདག་ཚ་ལུང་བྲག་བཙན་སྤུན་བཞིས་ཆིབས་པའི་རྨིག་པ་
ནས་འདེགས་པར་དུ་མས་མཐོང་། དེར་ཕེབས་འཕྲལ་ནས་སྐུ་ཁམས་ཀྱང་
དངས་ཕྱིས་དེར་རིང་དུ་བཞུགས་ཤིང་སློབ་མ་མང་དུ་བྱུང༌། ཡུགས་སེ་ཚངས་
བྱ་བའི་གནས་སུ་བཞུགས། གྲྭ་པ་མང་ཞིག་ཕུག་ཆེ་བ་ཞིག་ཏུ་མུན་ཁང་ལ་
བཞུགས། གཞན་རྣམས་ཕུག་སོ་སོར་མུན་ཁང་བྱས། ཐམས་ཅད་ཀྱི་བུག་
སྒོར་ཞག་གཉིས་གསུམ་ལ་དམིགས་པ་སྐྱེལ་དུ་འབྱོན། འདིའི་ཚེ་རྗེ་ཆོས་
གྲགས་རྒྱ་མཚོ་གཉལ་ཆོས་རྒྱལ་ལྷུན་པོར་ཕྱི་མ་ཕེབས་པའི་སྐབས་ཡིན། སྙན་
གྲགས་ཀྱིས་བསྐུལ་བས་ལྷོ་ཤར་ནུབ་ཀྱི་སྐྱེ་བོ་མཐའ་དག་ཀྱང་མཇལ་དུ་སོང་།
དེའི་ཚེ་མུན་ཁང་བ་རྣམས་མཇལ་བར་འགྲོ་འདོད་ཀྱི་རྟོག་པ་དྲག་པོ་བྱུང་ཞིང་
རྒན་པ་རྣམས་ཀྱིས་འབྱོན་པར་ཞུས་པ་ན། ཁོ་བོ་རྗེ་ཐམས་ཅད་མཁྱེན་པ་དང་
འོད་གསལ་གྱི་ངང་དུ་འབྲལ་བ་མེད་པས་དངོས་སུ་མཇལ་མ་མཇལ་ལ་ལྟོས་པ་
མེད། མཇལ་ནའང་སྔོན་གྱི་སྨོན་ལམ་ཞིག་གིས་ཐུགས་རྗེས་ནི་འཛིན་པར་
ཡོང་། ད་རེས་ཕྱིན་ན་ཁྱེད་རང་ཚོས་དགེ་སྦྱོར་ནི་གཡེང་བས་འཁྱེར་བར་
འདུག འོན་ཀྱང་ཁྱེད་རྣམས་ཀྱི་འདོད་པ་དང་སྦྱར་ནས་འགྲོ་གསུངས་ཏེ་བྱོན།
སྒར་གཟིགས་པ་ཙམ་གྱིས་ཐུགས་ཉམས་འུར། འབུལ་ཆེན་མཛད་པའི་དུས་
791



སུ་འབུལ་བའི་དངོས་པོ་རེ་རེ་ལ་ཚིགས་བཅད་ལྷུག་གི་བསྔགས་པ་དཔག་མེད་
མཛད། སྨོན་ལམ་རེ་དང་སྦྲགས་ནས་ཕུལ་སྐུ་གཟི་བརྗིད་ཆེ་གསུང་ཟླ་མེད་
ཐུགས་མོས་གུས་དང་བྱིན་རླབས་ཀྱི་ཤུགས་གཞན་དང་མི་འདྲ་བས་ཁྲོམ་ཐམས་
ཅད་སྣང་བ་འགྱུར་ཏེ་འུར་དིང་དུ་སོང་། རྗེ་དྭགས་པོ་རབ་འབྱམས་པ་དང་
ཐུགས་འདྲེ་བར་བྱུང་བས་ཞུ་སྣ་སོགས་མཛད། ཁྲོམ་ཆེན་པོ་ལ་རྗེ་ཐམས་ཅད་
· མཁྱེན་པས་གསུང་ཆོས་གནང་བ་ན་རྗེ་དཔའ་བོས་རྗེ་ཕྲིན་ལས་པ་ལ་མཎྜལ་ཞིག་
ཕུལ་ན་ཞུས་པས་མང་པས་མི་འགྲིགས་གསུངས། ས་གཞི་སྤོས་བྱུག་ལ་མི་་
འགྲིགས་རྒྱུ་ཅི་ཡོད། འགྲིག་མི་འགྲིག་ལ་ཕན་ཡོན་ཁྱད་ཅི་ཡོད་སྙམ་པ་བྱུང་
གསུངས་ཏེ་བཞེངས་ནས་མཎྜལ་ཕུལ་བས་ཐམས་ཅད་དད་པས་འུར། སྔོན་
ཁྲོམ་རྣམས་ཤབ་ཤུབ་བྱེད་པ་ལ་དེ་ཉིན་ཐམས་ཅད་ཞི་གནས་ཐོབ་པ་ལྟར་ཉན།
མཇལ་ཉིན་ནས་རྗེ་ཐམས་ཅད་མཁྱེན་པ་ཤིན་ཏུ་མཉེས་པར་མཛད་ཅིང་། ཇ་
གྲལ་གྲོལ་ཁར་བླ་མ་དཔའ་བོ་ཅུང་ཟད་འཐེན་གསུངས་ནས་ཞལ་འཛུམ་མཛད་
དེ་ཁྱེད་ཀྱིས་ངེད་ཀྱི་བཀའ་བཞིན་སྒྲུབ་དགོས་གསུངས། དེ་ལྟར་ཡང་ཡང་དུ་
གསུངས། གསུང་ཆོས་ཀྱང་ཅི་རིགས་གནང་ཞིང་ཐུགས་ཡིད་གཅིག་ཏུ་འདྲེས་
པར་གྱུར། ཕྱིས་ཅི་ཞིག་ན་ལྷོ་གྲོ་བོ་ལུང་འདིར་ཀརྨ་པའི་བསྟན་པ་ཞིག་ཡོད་
བའི་རྟེན་འབྲེལ་ཡོད་ནའང་སྔར་འགྲིག་པ་ཞིག་མ་བྱུང་བ། ད་ཁྱེད་དེ་ཕྱོགས་
ལ་འཕྲིན་ལས་ཆེ་བ་ཡོད་འདུག་པས་དེར་ངེད་ཀྱི་སྒྲུབ་སྡེ་ཅིག་ཅིས་ཀྱང་འདེབས་
དགོས་གསུངས་པས་བདག་གིས་ཅི་ནུས་ཞིག་འདེབས། དེ་ནས་ཕྱག་ཉིད་དུ་
འབུལ་བས་བླ་མ་ཞིག་གནང་བ་ཞུ་ཞེས་ཞུས་ཏེ་གྲོ་བོ་ལུང་དུ་བྱོན་པས་ནང་སོ་
ཀུན་བཟང་པ་ཤིན་ཏུ་མཉེས་ཏེ་རྗེ་མར་པ་རང་གི་ཐུགས་རྗེ་ཡིན། སྔོན་ཕུལ་
བས་མ་བཞེས། ད་ཅིས་ཀྱང་གོ་བཅད་ཅེས་ཐོག་མར་སྐུ་མཁར་རིན་པོ་ཆེ་ཕུལ།
སྔར་མཁར་ཞོལ་གྱི་བད་ཆད་ནས་སྲིན་ཟམ་ཕྲ་མོ་ལ་མི་རྩལ་པས་ཐར་ཙམ་ལས་
མེད་ནས་དེ་རྣམས་ལེགས་པར་བཅོས། སྐུ་མཁར་གྱི་རྩེར་ཞལ་བ་བརྡུང་བ་ན་
792



མཚན་མོ་མི་མ་ཡིན་གྱིས་བརྡུང་བ་ཆེས་མང་བར་བྱུང༌། མཆོད་ཡོན་གཉིས་
ཀས་དྲོ་བོ་ལུང་དུ་སྒྲུབ་སྡེའི་ས་ཡུལ་གཟིགས་པས་ཉིན་མང་པོར་ཐུགས་ཐག་མ་
ཆོད། ཉིན་གཅིག་ལྷ་མོའི་སྐུ་འབག་རྒྱ་གར་མའི་དྲུང་དུ་གཏོར་མ་ཞིག་མཛད།
ཐུགས་འུར་ཏེ་སྐུ་འབག་ནས་ལྕག་གིས་བྲབས་ཏེ་སྡུག་རྒན་མ་ཁྱོད་ཀྱིས་བསྟན་པ་
སྲུང་བར་ཁས་བླངས་ནས་ཁྱོད་ཀྱི་གནས་འདི་ན་བསྟན་པ་དང་ཅི་འདུག ཆོས་
བྱེད་མཁན་སུ་འདུག་གསུངས་ནས་ཆེར་བཀྱོན། དེའི་ སང་ནམ་ལངས་མ་
ཐག་ལྷ་མོའི་དཀོན་གཉེར་ནག་ཚངས་གདན་ས་སྐུ་དྲུང་འོངས་ཏེ་གཟིམས་ཁང་
གསར་པ་གཅིག་མཛད་ན་མི་སྡེ་ལ་འུ་ལག་གཟན་པོ་ཡོང་བ་འདུག་པས་ང་རང་
གི་དབུ་རྒྱན་འདི་འབུལ་བ་ཡིན། མི་མང་ལ་གསོན་དགེའི་ཚབ་བྱེད་ཟེར་ནས་
ཕུལ་ཏེ། དེར་དབུ་རྒྱན་བདེ་ཆེན་རྩེར་མིང་བཏགས་ཏེ་གཟིམས་ཁང་མཛད།
ཁོང་རང་དབང་བའི་མའ་ས་མཁར་དུ་ཡང་ཕུལ། དོན་ལ་ལྷ་མོས་ཕུལ་བར་
བྱེད་ཡིན། དེའི་སྐོར་དུ་སྒྲུབ་སྡེའི་སྤྱིལ་པོ་མང་དུ་ཐེབས། འོན་ཀྱང་རྗེ་་
དཔའ་བོ་འདི་སྤྱིལ་པོ་བླ་གབ་ཅན་བྱས་པ་ལ་ཆོས་མི་འོང་། བུང་ཚང་འདྲ་བ་
ཆུང་རུག་གེ་བ་རེ་དགོས་པ་ཡིན་གསུངས་པས་དེ་ལྟར་ཡོད་པར་སྣང༌། སྔོན་
མོན་མོ་སྒྲུབ་ཆེན་མས་རྒྱགས་ཤིག་སྐྱོང་དགོས་གསུང་བ་བསྒྲུབས་པས་ཆོས་ཞུ་
ཐམས་ཅད་རྒྱགས་ཅིག་བྱེད། ཚ་དྲོའི་དུས་ཐུག་པ་ནག་ཚང་ནས་འགྱེད་ཅིང་
རྒྱུགས་ སོ་ སོར་སྐྱེལ། མཚམས་ པ་ ཐམས་ ཅད་ཀྱང་ནང་དུ་ ཐབ་ མི་འཛིན།
མཚམས་པ་ལ་བུག་སྒོར་བྱོན་ནས་ཆོས་གསུངས། སྐྱབས་འགྲོ་སེམས་བསྐྱེད་
ཡིག་བརྒྱ་ཕག་མོའི་སྒོམ་བཟླས་བླ་མའི་རྣལ་འབྱོར་བསྒོམས་ནས་ཡན་ལག་
བདུན་པ་བྱེད། ཀུ་ས་ལིའི་ཚོགས་གསོག དེང་ནས་སྲོག་གཅོད་མི་བྱ་ཞིང་།
སོགས་ཀྱིས་སོ་ཐར་ལེན་པ། སྤྱོད་འཇུག་ལུགས་ཀྱི་སེམས་བསྐྱེད་ཀྱིས་བྱང་
སྡོམ། རིགས་ལྔའི་སྡོམ་བཟུང་དང་བདེ་མཆོག་གི་ཉི་ཤུ་རྩ་གཉིས་ལེགས་པར་
བསྲུང་གིས་སྔགས་སྡོམ་ལེན་པ། གསོལ་འདེབས། ཏིང་ངེ་འཛིན་གྱི་དབང་
793



བཞི་ལེན་པ། ཕྱག་ཆེན་ལ་མཉམ་པར་འཇོག་པ། རྗེས་བསྔོ་བ་སྨོན་ལམ་སྟེ།
དེ་རྣམས་ཁྲིགས་སུ་མཛད་ནས་ཐབ་ཀ་བ་མ་གཏོགས་ཐམས་ཅད་ཀྱིས་སྔ་དྲོ་ཕྱི་
དྲོ་སྲོད་ཐོ་རངས་ཏེ་ཐུན་བཞིར་མ་ཆག་པ་བྱེད། དེ་ཡར་ཚིག་ཤུར་ཙམ་མ་
ཡིན་པར་བྲེལ་བ་མེད་དུས་སྔ་དྲོ་སོགས་སོ་སོ་འཁྱོངས་པ་དང་། ཤིན་ཏུ་བྲེལ་
ན་ཡང་ཇ་འདེབས་གཉིས་ཀྱི་ཡུན་ཙམ་ངེས་པར་བྱེད། འདེགས་བཞུད་ཀྱི་སྔ་
དྲོ་ཐམས་ཅད་ཆས་ཟིན་པ་ན་དགེ་འདུན་ཐམས་ཅད་བཞེངས་ཏེ་ནམ་མཁའ་
མའི་གསོལ་འདེབས་རྒྱས་པ་རེ་མཛད་པས་ཐུན་གྱི་ཚབ་བྱེད། དགེ་འདུན་
ཐམས་ ཅད་ ཐར་ཐོར་དུ་མི་འགྲོ་བར་མ་རེག་ཙམ་ལ་ སྔ་མ་དང་རྗེས་མ་མ་་་
གཏོགས་ཐམས་ཅད་ངག་བཅད་ནས་དགེ་སྦྱོར་ལས་མ་ཡེངས་པར་འགྲོ་བ་་་
སོགས་སྔོན་གྱི་བཀའ་བརྒྱུད་གོང་མའི་ཆོས་སྲོལ་ཤིན་ཏུ་བཟང་བ་བཞིན་བྱེད་
དོ། །དབུ་རྒྱན་ཕུལ་ནས་བླ་གཡེ་ཟིན་པ་ན་རིན་ཆེན་བྲག་པའི་ཆོས་རྗེ་བསོད་
ནམས་རྒྱལ་མཚན་པ་དཔོན་སློབ་གྱིས་དེར་ཆོས་ཁྲི་བརྩེགས་པས་རྟེན་འབྲེལ་ལ་
མཉེས། སྒྲུབ་སྡེ་གྲུབ་ནས་སྲས་གྲོ་ལུང་སྒྲུབ་སྡེ་སོགས་ཀྱི་བཀོད་པའི་ཐང་སྐུ་
བྲིས་འབུལ་ཆེན་དང་བཅས་རྗེ་ཐམས་ཅད་མཁྱེན་པ་གཙང་ལ་ཐེགས་པའི་ཡར་
རེས་ཀྱི་ལྷ་ སར་ཕེབས་པ་དང་མཇལ། དེ་རེས་ཀྱང་འབུལ་བ་རེ་ལ་ཚིགས་
བཅད་ཀྱི་བསྔགས་པ་དང་སྨོན་ལམ་མཛད་ཅིང་དད་པའི་གདུང་ཤུགས་དང་
གསོལ་འདེབས་དྲག་པོ་མཛད་པ་ན་ཁྲོམ་ཐམས་ཅད་སྣང་བ་འུར། དེ་ཡང་
ཉིད་དང་པོར་ཉན་ཐོས་ཀྱི་དགེ་ཚུལ་ཡིན་ཡང་བར་དུ་སྔགས་སྤྱོད་ཀྱི་སྐུ་ཆ་་
ལུགས་མ་ངེས་པས་བྱིས་པ་ལྟ་བུའི་སྤྱོད་པ་དང་སྨྱོན་པ་ལྟ་བུའི་སྤྱོད་པ་དང་།
སེང་གེ་ལྟ་བུའི་སྤྱོད་པ་སོགས་སྣ་ཚོགས་མཛད་ལ། ཕྱིས་ ལྷུན་བདེ་བ་ལས་
བསྙེན་རྫོགས་རྣམ་དག་མཛད་པ་ཁོ་ན་བཞེད་ཀྱང་ལྷུན་བདེ་བ་སྐུ་གཤེགས་པས་
སྐུ་གདུང་གི་དྲུང་དུ་དབུ་སྐྲ་ཕུལ། བསྙེན་རྫོགས་ཀྱི་མཁན་པོར་འོས་པ་ཡང་མ་
གཟིགས་ནས། སྔོན་གྱི་སྒྲུབ་རྟེན་སྒྲུབ་པ་མོ་དེ་ཞབས་ཕྱིར་ཡོད་པའི་སྐབས་
794



ཡིན་པར་སྣང་། དེའི་རྒྱུ་མཚན་ལས། སྐྱ་སེ་རྟོགས་ལྡན་པའི་གསུང་ནས་བླ་
མ་དཔའ་བོ་དེ་གཞན་རྒྱུད་བྱིན་གྱིས་རློབ་ནུས་པ་གཅིག་འདུག ལར་ཁོང་རེ་
ཡང་དགེ་མ་རག་ལ་མཉེས་དྲགས་ནས་གསུང་སྐད། མཁན་ཆེན་བདེ་ལེགས་
པའི་གསུང་ན་རེ། ཁྲོམ་དེའི་ཁྲོད་ན་མི་ངུ་བ་སུ་ཡང་མི་འདུག ང་ལས་མགོ་
མ་ཁྲེགས་པའི་མི་མེད། ཚེ་འདི་ལ་མཆི་མ་གཞན་འོང་མ་མྱོང་སྟེ་དེའི་ཉིན་
མཆི་མ་རང་དབང་མེད་པར་ཤོར་བླ་མ་འདིའི་ཕྱགས་ཕྱི་ལ་འགྲོ་དགོས་སྙམ།
ཁོང་དཔོན་སློབ་ཀྱི་སྒར་དུ་ཕྱིན་པ་ན་བཙུན་མ་སྐྲ་ལོ་ཅན་ཞིག་མཐོང་། འདི་
ཕྱག་རྒྱ་མར་འདུག་ཟེར་བས་མཚན་ཉིད་པའི་དབུ་མཛད་ཡིན་པས་ཁ་ཟེར་གྱིས་
དོགས་ནས་ཆོས་མ་ཞུས་ཞེས་དངོས་སུ་གསུང་བ་ཐོས། སྲས་མཁར་དང་སྒྲུབ་
སྡེ་སོགས་ཕུལ་བ་ན་སླར་ཁྱེད་རང་གིས་མ་བཟུང་ན་སྒར་པའི་མི་བཏང་བས་མི་
ཟིན་གསུང་ནས་སླར་ཆོས་རྗེ་ཉིད་ལ་བསྐོས་འཇའ་གནང༌། བླ་མའི་བཀའ་མི་
གཅོག་པའི་དམ་བཅའ་མཛད་པས་ཞལ་གྱིས་བཞེས། ས་སྐྱོང་དོན་རྡོར་་་་
དཔོན་བློན་གྱིས་ཀྱང་རྒྱལ་མཚན་ལ་སོགས་པ་གནས་ཆེན་དུ་མཆོད་པའི་ཡོ་བྱད་
མང་དུ་ཕུལ། ཕེབས་ལམ་ཡར་འབྲོག་ནས་ར་ལུག་དང་གནག་ཕྱུགས་མང་དུ་
ཕུལ་བ་ལས་སྲས་ཀྱི་དཀར་ཐོག་གི་རྒྱུན་འདི་བཙུགས། སྲས་མཁར་རྒྱལ་་་
མཚན་ཟེར་བའི་གྲོ་ཤུལ་བ་གྲྭ་པ་གཉོམ་ཆུང་ཞིག་གིས་གཟན་ཞིག་བཙོངས་པའི་
རིན་གྱིས་སྐུ་མཁར་ལ་ས་དཀར་གསོལ་བས་དེ་ཕྱིན་སྲོལ་དུ་ཆགས། ཆོས་རྗེ་
ཀུན་བསམ་པ་གཤེགས་པས་སྤྱན་འདྲེན་དྲག་ཏུ་བྱུང་བ་ལ་ནན་གྱིས་བཞུགས་
པར་ཞུས། ལྷ་མོའི་སྐུ་འབག་ལ་སྤྱན་ཆབ་ཀྱི་རྗེས་བྱུང༌། གཏོར་མའང་ཕུལ་
མ་ཐག་བྲུལ། ཐེགས་པར་བརྩམས་མ་ཐག་ཁ་བ་ཆེན་པོ་མིས་མི་ཐར་བ་བབ།
ཐམས་ཅད་རྨི་ལམ་ཡང་རྩུབ་པས་བཞུགས་པར་ཞུས་པ་ན། ལྟས་བཟང་པོ་
ངེད་རང་ལའང་མེད་ཀྱང་བླ་མའི་དམ་ཚིག་ཡིན་པས་འགྲོ་གསུང་སྟེ་དབོན་པོ་
མངའ་བདག་ཆོས་རྒྱལ་བ་གདན་སར་བསྐོས། ལམ་ལ་དཀའ་བ་ཆེན་པོ་་་
795



མཛད་ནས་ཐེགས། སྐུ་རྗེས་ཀྱི་བྱ་བ་མཛད། དོར་རྫས་པོར་སྐུ་ཚེའི་རྟེན་
འབྲེལ་ དུ་ སྐུ་ མཚམས་ ཤིག་ མཛད་ པའང་ རྐྱེན་ གྱིས་ གྲོལ་ དགོས་ པ་ བྱུང་།
འབྲོག་བདེ་སྟེང་དུ་ཆོས་རྗེ་རི་ཁྲོད་རས་ཆེན་ཧེ་རུ་ཀའི་ཆ་བྱད་ཅན་དཔོན་སློབ་
མང་དུ་བྱོན་ཏེ་འབུལ་བ་ཆེར་མཛད། འབྱོན་དུས་ཁྱེད་རྣམས་ཀྱིས་ངུ་བ་་
སོགས་མ་བྱེད། བཀྲ་ཤིས་པའི་མགུར་འཐེན། ཐོར་ཚུགས་ཆིངས་ལ་སོང་
གསུངས་ཀྱང་ཐུགས་འབྲལ་བར་མ་ཕོད་པས་ཐམས་ཅད་ཀྱིས་རལ་པ་བཤལ་
ཞིང་བཤུམས་པས་ད་ནི་རྟེན་འབྲེལ་མི་འགྲིག་པར་འདུག ཁྱོད་རང་ལོ་གསུམ་
གྱི་བར་དུ་གཙང་མ་གཏོགས་ཤར་ཕྱོགས་ལ་ཁ་གཏད་ནས་མ་ཡོང་། ཡོང་ན་
ཚེ་ཡི་བར་ཆད་འབྱུང་གསུངས། དེ་ནས་ད་ནི་རྗེ་ཐམས་ཅད་མཁྱེན་པ་མཇལ་
དགོས་པར་འདུག་གསུངས་ནས་སྒར་ཆེན་གཙང་ནས་སྐྱི་ཤོད་དུ་ཕེབས་ཚེ་སྐུ་
ཅུང་ཟད་བསྙུན་བཞིན་མཇལ་དུ་བྱོན། སྒར་དུ་ཕེབས་ཀར་གྲྭ་པ་ཀུན་་་་་
བསགས་ནས། འོ་སྒར་ཆེན་འདི་འཁོར་ལོ་སྡོམ་པའི་ཕོ་བྲང་ཡིན། སྒར་པ་
ལ་ཅི་ཡང་ཡོད་དེ་དཀྱིལ་འཁོར་གྱི་མཐའ་ན་དུར་ཁྲོད་ཡོད་པ་ལྟ་བུ་ཡིན་གང་
ལའང་ལོག་ལྟ་མ་བྱེད། རྗེ་ཐམས་ཅད་མཁྱེན་པ་སངས་རྒྱས་ཐམས་ཅད་ཀྱི་ངོ་
བོ་སྤྱན་རས་གཟིགས་དངོས་ཡིན་གསོལ་བ་ཐོབ། སྡེ་པ་སྒར་པ་འདིའང་་་
འཁོར་ལོ་སྡོམ་པའི་སྤྲུལ་པ་ཡིན། བསོད་ནམས་ཅན་ལ་སྤྲུལ་བ་ཡོད་པ་ཡིན།
ཁྱེད་རང་རྣམས་འདི་གཉིས་ཀྱིས་སྡུག་ཏུ་མི་འཇུག་གསུངས། བྱང་ཐང་དུ་
ཕྱགས་ཕྱི་ཟིན་དུ་རེ་ཡང་མ་ཟིན། སྐྱི་ཤོད་རྣམས་སུ་མཇལ་ཏེ་འབུལ་ནོད་མང་
དུ་མཛད། སང་སྒར་པ་ཐེགས་ཀའི་རྒྱབ་ཇའི་ཚེ་ཡུར་བའི་འགྲམ་ན་བཙུགས་
ཤིང་གི་ཕྲེང་བ་ཡོད་པའི་ཤིང་དྲུང་དང་མི་རིང་བ་ན་རྗེ་ཐམས་ཅད་མཁྱེན་པ་
བཞུགས། དྲུང་འཁོར་རྣམས་ཅི་བདེར་འཁོད་པ་ན་ཅི་ཞིག་ན་རྗེ་དཔའ་བོ་
བཞེངས་ནས་སྐུ་མདུན་ནས་ཕྱག་འགའ་ཞིག་མཛད་ཅུང་ཟད་བཞུགས། ཡང་
སྐུའི་གཡས་ཕྱོགས་དང་གཡོན་ཕྱོགས་ནས་ཀྱང་དེ་བཞིན་མཛད། ཅི་ཞིག་ན་
796



རྗེ་དྭགས་རམ་པའི་དྲུང་དུ་བྱོན་ནས། མདུན་ཞལ་དང་གཡས་ཞལ་གཡོན་
ཞལ་ནས་གསོལ་བ་བཏབ་ཅིང་དབང་བཞི་བླངས་ཟིན། ད་རྒྱབ་ཞལ་ནས་
གསོལ་བ་བཏབ་ཆོག་གམ་ཞུས་གསུངས་ཏེ་དེ་སྐད་ཞུས་པས་རྗེ་ཐམས་ཅད་་
མཁྱེན་པ་ཞལ་འཛུམ་མཛད་དེ་ངེད་རང་ལ་ཁོང་གིས་གདོང་པ་བཞི་ཡོད་པར་
མཐོང་བ་ཨེ་ཡིན་པར་འདུག དེ་ག་བྱས་ཆོག་གསུངས་ཏེ་ལྗོན་ཤིང་དང་སྐུའི་
བར་འདོམ་གང་ཙམ་ཡོད་པ་དེའི་བར་ནས་གསོལ་འདེབས་ཡུན་རིང་དུ་མཛད་
ཅེས་རྗེ་དྭགས་རམ་པ་གསུངས། དེའི་ཉིན་སྙེ་ཐང་གི་མཁར་ནག་ཐང་དུ་སྒར་
ཕེབས་ཏེ་བཞུགས། དེ་ནས་མ་ཚད་དུ་ཁོང་དཔོན་སློབ་ཀྱི་གཟིམ་གུར་མཛད།
དེ་ཡང་དགུང་ལོ་ཞེ་དགུ་པ་ཕག་ལོ་ཟླ་བ་བདུན་པའི་ཚེས་གཅིག་ཏུ་སྣང༌། སྐུ་
མདུན་དུ་ཇ་ལ་སྤྱན་འདྲེན་བྱུང་། དཔོན་སློབ་རགས་པ་བཅོ་ལྔ་ཙམ་ཞིག་བྱོན།
གསོལ་ལྕོག་གཡས་ཟུར་ན་མར་བཞུགས། སྤྱིར་རྗེ་དཔའ་བོ་འདི་བླ་མའི་དྲུང་
དུ་བཞུགས་པ་ན་སྤྱན་ཆབ་བསིལ་ཞིང་ཕྱག་ཐལ་སྦྱར་དང་མི་འབྲལ། མོས་
གུས་ཆེ་བའི་མཐར་ཐུག་པའི་ལོ་རྒྱུས་མང་དུ་ཡོད། སུ་ལ་ཡང་དམ་པའི་ཆོས་
ཀྱི་ཚིག་ཙམ་མ་གཏོགས་ཕལ་གཏམ་མི་གསུང་། གར་བཞུགས་ཀྱང་སྐུ་ལུས་
གནད། སྤྱན་ རྡོ་ རྗེའི་ ལྟ་ སྟངས། པར་ རླུང་ གི་ སྦྱོར་ བ་ དང་ མི་ འབྲལ།
མཆོག་དམན་ཐམས་ཅད་ལ་གོང་དུ་བཀུར་ཞིང་བཀུར་སྟི་མཛད། གསུང་
འཇམ་ཞིང་ཞེ་སར་བཅས་པས་བརྗོད། དེ་ལྟར་ཞི་ཞིང་དུལ་ཡང་སུས་ཀྱང་
ཟིལ་གྱིས་མི་ནོན། མགྲིན་པ་ལོངས་སྤྱོད་འཁོར་ལོའི་རྩ་ཁ་བྱེ་བས་རྡོ་རྗེའི་
མགུར་ལ་ཐོགས་པ་མེད། ཐུགས་འུར་བའི་དུས་ལྐོག་གྱུར་གྱི་གནས་དང་མ་
འོངས་པ་ལུང་དུ་བསྟན་པ་རྣམས་ནི་བསླུ་བ་མེད། ཆར་འབེབས་གཅོད་་་
སོགས་ལ་སྤྱན་ལྟ་སྟངས་ཀྱི་སྦྱོར་བས་གང་འདོད་འགྲུབ། སྙིང་རྗེ་ཆེན་པོ་ཚད་
མེད་པ་མངའ། ཡོན་ཏན་གྱི་གཏིང་མཐའ་མ་དཔོག་པ་ཡིན་ནོ་ཞེས་པ་ནི་
འཕྲོས་པའོ། །དེ་ནས་ཇ་གྲལ་དེ་ཐོན་པ་དང་རྗེ་དཔའ་བོ་ཧར་གྱིས་བཞེངས་
797



ཏེ་ཕྱག་གསུམ་མཛད་ནས་ཁོ་བོ་ནད་དམ་པོ་ཞིག་གིས་ཟིན་བདོག་པས་གང་བདེ་
བྱས་ཆོག་པ་གནང་དགོས་ཞེས་ལན་གསུམ་ཞུས་པ་ན་རྗེ་ཐམས་ཅད་མཁྱེན་པས་
ཀྱང་དེ་ག་ཆོག་གསུངས། འདི་མྱ་ངན་ལས་འདའ་ཆོག་པར་ཞུས་པར་སྣང་
བས་སྔོན་ཚེ་དང་ལྡན་པ་ཤཱ་རིའི་བུས། བཅོམ་ལྡན་འདས་ལ་བདག་མྱ་ངན་
ལས་འདའ་བར་བགྱིད་དོ་ལན་གསུམ་ཞུས་པ་ན། བཅོམ་ལྡན་འདས་ཀྱིས་
འདའ་བར་སྨྲ་བའང་འདུས་བྱས་ཀྱི་ཆོས་ཉིད་ཡིན་ན་ངེས་སྨྲར་ཅི་ཡོད། ཅེས་
གསུངས་པ་ལྟ་བུར་སྣང་ངོ༌། ། དེ་མ་ཐག་བྱོན་ནས་གྲལ་གྱི་སྐེད་སྨད་ཙམ་ན་རྗེ་
སངས་བློ་བ་འདི་དགེ་འདུན་གྱི་བྱང་འདྲེན་མཛད་པ་དབུ་མཛད་སངས་བློ་ཞེས་
མཚན་འབོད་པ་ཞིག་བཞུགས་པའི་ཕྱག་ནས་འཐེན་ཏེ་ཐམས་ཅད་མཁྱེན་པའི་
སྐུ་མདུན་དུ་ཁྲིད་དེ་འདི་ལ་ད་ལྟ་གྲོ་བོ་ལུང་གི་གདན་ས་བསྐོ་བ་ཞུ་ཞེས་ཞུས་ཏེ།
དེ་ཀར་ཕྱག་ནས་གནང་སྦྱིན་གནང་། འདི་ཡང་གྲོ་བོ་ལུང་གི་མངའ་བདག་
ཆོས་རྒྱལ་བ་དེའི་ཉིན་གཤེགས་པར་འདུག་པ་མཁྱེན་པ་ཡིན་པར་སྣང་། དེ་མ་
ཐག་ན་བཟའ་གོས་ཟླུམ། སྐུ་ཕྱམ་དམར་སེར་གཉིས། སྐུ་ཆོས་སྐུ་གཟན་སྐུ་
རག་སྐུ་ཤམ་གྱི་བར་དུ་ཕུལ། སྐུ་པང་དུ་དབུ་བཅུག་ནས་སྨོན་ལམ་མང་དུ་
མཛད། ང་བླ་མའི་དྲུང་ནས་ཕྱིར་གཅེར་བུར་མི་འགྲོ་གསུང་ནས་སྐུ་འགག་སྐུ་
རགས་ཙམ་བཞེས་པས་སྒར་གྱི་དྲུང་སྐོར་དང་གྲྭ་པས་བསྐོར་ཏེ་ཡོལ་བར་བསྐོར་
བ་མཛད། ཞལ་གྱི་ཐད་དྲང་པོ་ནས་ཐལ་མོ་སྦྱར་ཏེ་ཞལ་ལ་སྤྱན་འབུར་ཚུགས་
སུ་གཟིགས་ནས་རྗེ་ཐམས་ཅད་མཁྱེན་པ་ཁྱེད་ཀྱིས་ང་ལ་སྤྱན་ཡུན་རིང་པོ་ཞིག་
གཟིགས་ཤིག་གསུངས་པ་ལན་གསུམ་དུ་གསོལ་བ་ན་རྗེ་ཐམས་ཅད་མཁྱེན་པས་
ཀྱང་ཞལ་འཛུམ་པ་དང་དབུ་གུག་པ་ལན་གསུམ་མཛད། , ད་ནི་ངའི་བསམ་པ་
ཐམས་ཅད་རྫོགས་བྱ་བ་ཐམས་ཅད་ཟིན་གསུངས་ནས་ཕྱི་འགྲོས་ཀྱིས་ཡོལ་བའི་
ཕྱིར་བྱོན་ཕྱིར་ཕེབས་མ་ཐག་གསུང་ཆེན་པོས་སྒར་པ་རྣམས་ལའང་དཀོར་ཟན་
ཁྱེད་ཚོ་དཀོར་ཐམས་ཅད་ཟོས་ཐམས་ཅད་མཁྱེན་པའི་དགོངས་པ་མི་སྒྲུབ་པ་
798



གསུང་ནས་ཆེར་བཀྱོན། གྲྭ་པ་རྣམས་ལའང་མི་ཁྱེད་ཚོའི་བསོད་ནམས་དེ་
རིང་གིས་ཟད་དོ་གསུངས། གཟིམ་གུར་དུ་ཕེབས་འཕྲལ་རྗེ་སངས་བློ་བ་ལ་
ངས་བླ་མ་ཐམས་ཅད་ཀྱི་དགོངས་པ་དང་བསྟུན་ནས་ཆོས་བརྒྱུད་ཕྱོགས་མེད་དུ་
བྱས་པ་ཡིན། ཁྱོད་ཀྱིས་མ་འོངས་པའི་དགོས་པ་གཅིག་ཡོད་པས་ཆོས་བརྒྱུད་
ཞྭ་སྟབས་དང་བཅས་པ་འདི་ཀརྨ་པ་ཁོ་ནར་འདྲིལ་བ་ཞིག་གྱིས་གསུངས། དེ་
ཕྱིན་གསུང་གཞན་མི་འབྱོན་སྐབས་སུ། ཁྱེད་རང་ཚོ་སྡོད་ངས་ཆོས་བཤད་ཀྱི་
གསུང་པ་ལན་རེ་ཙམ་གསུངས། སང་ཚེས་གཉིས་ལ་སྒར་ཆེན་ལྷ་སར་ཐེགས།
དཔོན་སློབ་རྣམས་དེ་ཀར་བཞུགས། ཚེས་བཞིའི་ཐོ་རངས་ཐུགས་འོད་གསལ་
དུ་ཞུགས། རྗེ་སངས་བློ་བས་གཙོ་མཛད་པ་རྣམས་ཀྱིས་ཡོལ་བའི་ཕྱི་ནས་་
གདུང་མཆོད་མཛད། དེ་དུས་གཟིམ་གུར་ལ་འཇའ་ཁོར་མར་ཟུག མེ་ཏོག་
གི་ཆར་རྟག་ཏུ་བབ་པས་སྙེ་ཐང་པ་རྣམས་ཀྱིས་རྗེ་ཐམས་ཅད་མཁྱེན་པའི་གཟིམ་
གུར་གྱི་ཤུལ་ཡིན་པར་བཟུང། ཕྱིས་སྒར་མགོའི་བླ་མ་ཞིག་གཤེགས་པར་
འདུག་ཟེར་ནས་བསྐོར་བ་ལ་འདུས། ཚེས་བརྒྱད་ཀྱི་ཉིན་གུང་ལ་ཐུགས་དམ་
གྲོལ་པར་བསྟན་ཞིང་རྗེ་ཐམས་ཅད་མཁྱེན་པའི་དྲུང་དུ་བསྔོ་ཞུས་ལ་ཕྱིན་པ་ན་
ཐོག་མར་ཞལ་ངོ་ནག་ཙམ་མཛད། དེ་ནས་ཆོས་རྗེ་མང་ཐོས་པ་ལ་གཟིགས་
ནས་ངེད་སྒོམ་ཆེན་པ་འཆི་ན་ཉམས་དང་བཅས་ནས་འཆི་བ་ཡིན་ཞེས་ཞལ་
འཛུམ་མཛད། སྒར་གྱི་བླ་མ་རྣམས་ལས་ཁྱེད་རང་ཚོ་སུ་མོས་པ་བཏང་གསུང་
བས་རྗེ་དྭགས་རམ་པ་ཞུས་ཏེ་གདུང་སྦྱོང་བར་གདན་དྲངས། ས་སྐྱོང་དོན་
རྡོར་པས་ཀྱང་མཆོད་པའི་སྤྲིན་སྤྲོས། སྙེ་ཐང་གི་དགོན་པ་གང་མོས་སུ་སྤྱན་
དྲོངས་ཞེས་གསུངས་པས་ནོར་བུ་བྲག་གི་ཞོལ་དུ་གདན་དྲངས། ཧོར་ཟླ་
བདུན་པར་སོང་བས་སེར་བ་ཡོང་ཞེས་མི་སྡེས་གདུང་མི་བཞུ་བར་སྡེ་བ་ལ་ཞུས་
ཀྱང་། དེ་འདྲ་མི་དགོས་ཡུལ་བྱིན་གྱིས་བརླབ་པར་འགྱུར་བ་ཡིན་གསུངས།
གདུང་བཞུ་བའི་ཚེ་ཐོག་མར་རླུང་ཆེན་པོ་བྱུང་སྟེ་སའི་ཉལ་ཉིལ་ཐམས་ཅད་
799



ཕྱགས། དེ་རྗེས་འབྲུག་སྒྲ་དྲག་པོ་དང་བཅས་པའི་ཆར་ཆེན་པོས་སྙེ་ཐང་སྟོད་
དེའི་སྐྱོང་ཐམས་ཅད་ཆུས་གང་བས་ཡོན་ཆབ་བསྒྲིག་པ་འདྲ་བ་ཞིག་བྱུང་།། དེ་
ནས་ཆར་ཆད་དེ་ནམ་མཁའ་ཐམས་ཅད་འཇའ་ཚོན་ཁ་དོག་སྣ་ཚོགས་པས་
ཁེབས། མེ་ཏོག་གི་ཆར་ཁ་བ་ལྟར་བབ་ཚེ་རྗེ་དྭགས་རམ་པ་བཞེངས་ནས་
གཡུལ་ཁང་གི་སྟེང་དེར་བྱོན་ཏེ་མེ་ཏོག་གི་ཆར་འཛིན་པ་ལ་ཕར་རྒྱུག་ཚུར་རྒྱུག་
མཛད། སྤྱིར་རྫོགས་ལྡན་གྱི་དུས་ཟས་གོས་དང་རིན་པོ་ཆེའི་ཆར་འབེབས་པ་
དང་སངས་རྒྱས་འབྱོན་པའི་ལམ་བརྒྱན་པ་སོགས་ལའང་ཐོག་མར་རླུང་གིས་
ཉལ་ཉིལ་ཕྱགས། དེ་ནས་ཆར་གྱིས་རྡུལ་གནོན། དེ་ནས་མེ་ཏོག་གམ་ཟས་
སོགས་འབབ་པ་སྟེ་གོ་རིམ་ནི་འདི་ཁོ་ནར་སྣང་ངོ༌། །ཕྱིས་རྗེ་དྭགས་རམ་པའི་
ཞལ་ནས། ཁྱེད་ཀྱི་སྐྱེ་བ་སྔ་མ་དེའི་གདུང་བསྲེག་པ་ལ་ངས་ཕྱིན། གསོལ་
ཀར་མི་ཉག་གན་ཀར་ཆེན་པོ་དེ་གྲུབ་པའི་ཡུ་བ་ནས་བཟུང་སྟེ་སྐོར་གྱིན་མེ་ཏོག་
གི་ཆར་འདི་ཙམ་རང་བྱུང་ངོ་ཨང་མེ་ཏོག་གི་ཆར་དེ་ལས་ཆེ་བ་མཐོང་མ་མྱོང་།
ཆོས་འབྲེལ་ཞིག་མ་ཞུས་སྙམ་ནས་འགྱོད་པོ་བྱུང༌། ད་ཁྱེད་ངའི་རྩར་བྱོན་བྱུང་
བས་འགྱོད་མི་དགོས་པར་འདུག་གསུངས། དབུ་ཀླད་རིལ་པོ་སྤོས་ཤེལ་ལྟར་
དྭངས་པ་དང་རིང་བསྲེལ་ངོ་མཚར་བ་མང་དུ་བྱུང་བར་སྣང་ཞིང༌། ཕྱིས་དབུ་
ལྟག་གི་གདུང་ཟུར་གསུམ་པ་གཅིག་གི་ཟུར་ཅུང་སེར་ཙམ་འདུག་པ་ལས་ཕྱིས་
མདུན་ལོགས་ཐམས་ཅད་སེར་པོར་གྱུར། དེའི་དབུས་ནས་དཀར་ཞིང་འོད་
འཚེར་བ་ཞིག་ལ། ཐུགས་རྗེ་ཆེན་པོ་ཁ་སརྦ་ཎ་ཕྱག་གཉིས་པའི་སྐུ་ཆེས་གསལ་
བ་ཟླ་ཕྱེད་རེ་ཞིང་ཇེ་གསལ་དུ་འགྲོ་བ་ཞིག་རྗེ་དཔའ་བོ་གཙུག་ལག་ཕྲེང་བའི་
ཕྱག་ཏུ་ཡོད་པ་ཕྱིས་ཆོས་རྗེ་གོང་མ་རང་གི་སྐུ་འདྲ་ཞིག་ཏུ་བཞུགས་སུ་གསོལ་
ཞིང་རིང་བསྲེལ་དཀར་སེར་སྲན་རློན་ཙམ་པ་རྒྱ་མདུད་ཀྱི་དབྱིབས་ཡོད་པ་ཤིན་
ཏུ་ལྕི་བ་བདར་ན་གྲུ་བཞི་སོགས་བཟོ་ཇི་ལྟར་བྱས་ཀྱང་བཏུབ་པ་ལ་སང་ཉིན་སྔ་
མའི་རྒྱ་མདུད་དབྱིབས་སྔ་མ་ཇི་ལྟ་བ་དེ་ཀར་ལོག་འགྲོ་བ་ཞིག་ཀྱང་བདག་གིས་
800



མཐོང་ཞེས་རྗེ་གཙུག་ལག་ཕྲེང་བ་གསུང་ཞིང་། དེ་ལྟར་རྗེ་བརྒྱུད་པས་ཀྱང་
རིང་བསྲེལ་ཡང་དག་པ་ཡིན་ནོ་ཞེས་བཀའ་སྩལ་ཏོ། །གདུང་ཚྭ་ལ་རིང་བསྲེལ་
བྱུང་བ་ཆེས་མང་། ་གདུང་ཁང་གི་མོ་ཕག་གདུང་ཐལ་རྣམས་བཞུས་དེ་ཀར་
མཆོད་རྟེན་བྱས་ནས་བཞུགས་ཤིང༌། དེར་སྐོར་མཆོད་བྱེད་ པ་འགའ་དང་
འགའ་ཡིས་ལོ་མང་པོར་རིང་བསྲེལ་རྙེད་པ་མང་ངོ༌། །
ཚེས་བཞིའི་མཆོད་པ་འཛིན་པ་རྣམས་ན་མེ་ཏོག་གི་ཆར་སོགས་འབྱུང་བ་
ཡིན་ཟེར་བ་ཡུལ་ཅི་རིགས་ན་དུ་མ་སྣང་ངོ༌། ། རྗེ་དེའི་བུ་སློབ་རང་མགོ་ཐོན་
ཙམ་གྱི་སྒོམ་ཆེན་ནི་ཆེས་མང་ལ། རྗེ་རི་ཁྲོད་རས་ཆེན་ནི་རྗེ་ཉིད་ཀྱི་གཅུང་པོ་
ཡིན། རྗེ་ཉིད་ཀྱིས་དགེ་བསྙེན་གནང་། མཚན་འཇམ་དབྱངས་ལྷུན་གྲུབ།
གཙང་སྨྱོན་དང་ཤར་ཁ་རས་ཆེན་དང་ལས་འབྲེལ་འདུག་པས་རེ་ཞིག་དེར་སོང་
གསུངས་ཏེ་དེ་དག་གི་གདམས་ངག་རྫོགས་ཤིང་རི་ཁྲོད་རས་ཆེན་དུ་མཚན་
བཏགས། ། ཧེ་རུ་ཀའི་ཆས་མཛད། སློབ་མའི་ཚོགས་མང་ཞིང་འཕྲིན་ལས་
ཤིན་ཏུ་ཆེ། རྗེ་དཔའ་བོ་ཉིད་ལས་ཆོས་དང་གདམས་ངག་མང་དུ་གསན་ཞིང་
སྤངས་རྟོགས་ཀྱི་རྩལ་ཡོངས་སུ་རྫོགས་ཤིང་རྗེ་ཉིད་ཁྱད་པར་དུ་རྩ་བའི་བླ་མར་
འཛིན་ནོ། ། དེའི་སློབ་མ་ཟུར་པ་སྟོད་ཟུར་གྱི་སྔགས་སྟོན་སྒྲུབ་ཆེན་བསོད་
བཀྲས་པ་དང་། དེའི་སློབ་མ་ཀོ་བྲག་པ་སོགས་མང་ངོ༌། ། སྐུ་ཚེའི་སྟོད་ཀྱི་
སློབ་མ་དཔོན་པོ་རྡོ་རྗེ་རྣམ་རྒྱལ་ཞེས་སྨན་སྦྱིན་དང་བསྙུང་གནས་སོགས་འགྲོ་
དོན་ཤིན་ཏུ་ཆེ་བ་དང་། བླ་མ་ཁྲོམ་སྟེང་པ་སྐུ་མཆེད་ཀྱང་རྩ་བའི་སློབ་མ་ཡིན་
འཕྲིན་ལས་ཆེ། དགེ་སློང་བདེ་ཆེན་དར་ཞེས་བྱ་བ་ཐུགས་དམ་ཤིན་ཏུ་བཟང་
བ་ཞིག་ཁོ་བོ་རྒྱ་ནག་རི་བོ་རྩེ་ལྔར་འགྲོ་གསུངས་ཏེ་བྱོན། བླ་མ་དཔོན་ཡིག་པ་
ནི་གྲར་འཁྲུངས། བྱམས་གླིང་པའི་དགེ་བཤེས་ཡིན། རྗེ་ལ་བསྟེན་ཏེ་་་་
གདམས་ངག་ཡོངས་སུ་རྫོགས། རྟོགས་པ་མཐོ། བཀའ་འབུམ་གྱི་བསྡུ་བ་པོ་
ཡང་མཛད། མཚན་ལྷུན་གྲུབ་རྒྱ་མཚོ་ཡིན། མངོན་ཤེས་མངའ། བར་
， 801



དོའི་རྣམ་ཤེས་གཟིགས་ནས་དོན་བྱེད་ནུས། རིང་བསྲེལ་མང་དུ་བྱོན་ནོ། །
སྒྲུབ་ཆེན་ཤཱཀྱ་དྷཱ་ཛ་ནི་བྱར་ཆོས་སྡེའི་དགེ་བཤེས། རྗེ་ཉིད་ཀྱི་ཞབས་ལ་
གཏུགས་ནས་སྤངས་རྟོགས་མཐར་ཕྱིན། སྤྲུལ་སྐུ་ཕྱི་མ་དགུང་ལོ་བཅོ་བརྒྱད་
ཙམ་གྱི་བར་གཤེགས་རྗེས་གདན་སའི་དོད་མཛད་དེ་ཞབས་ཏོག་ཆེ། དེ་ནས་
ལོ་རོའི་སྨན་པ་ལེ་གངས་འདབ་སོགས་སུ་རྩེ་གཅིག་ཏུ་སྒྲུབ་པ་མཛད་དེ་སྤངས་
རྟོགས་ཕུལ་དུ་གྱུར། ལྕང་ལོ་ཅན་གྱི་དགོན་པ་མཛད། ཡུལ་དེར་ཆོས་པ་
དར་བ་ར་ཡང་མཛད་དོ། །
རྗེ་སངས་བློ་བ་ནི་འབྲོག་པ་རི་སྨད་དུ་འཁྲུངས། རྗེ་དཔའ་བོ་མཇལ་
ཞིང་ཆོས་གསན་པས་སྐྱེས་བུ་གསུམ་གྱི་ལམ་རྣལ་མ་འཁྲུངས། རིག་གནས་
དང་མདོ་སྔགས་ཀྱི་མཁྱེན་པ་ཆེ་ཞིང་གསན་རྒྱུ་མཐའ་ཡས། ཕྱིས་བྲག་རྩའི་
དགོན་བཏབ་སྟེ་དབང་ལུང་ཁྲིད་གསུམ་གྱི་འཕྲིན་ལས་སོགས་གཞན་ཡང་འགྲོ་
དོན་ཆེར་བྱུང་ངོ༌། །
སྒྲུབ་ཆེན་ རྒྱ་གཤོངས་ པ་ ཡང་རྗེ་འདི་ལས་ གདམས་ པ་ མང་ དུ་ གསན།
དོལ་བུ་རྒྱ་གཤོངས་སུ་སྐུ་ཚེ་སྒྲུབ་པ་ལ་བསྐྱལ་མངོན་ཤེས་མངའ་བར་གྲགས་
སོ། །
བླ་མ་སྨོན་བཟང་བ་ནི་གཞུང་དུ་འཁྲུངས། ཚལ་མིན་དུ་དུས་འཁོར་
དང༌། གསང་ཕུར་མཚན་ཉིད་ལ་སྦྱངས་པས་ཤིན་ཏུ་མཁས། རྗེ་དཔའ་བོ་
ལས་བསྙེན་སྒྲུབ་སོགས་གདམས་པ་མཐའ་དག་གསན་ཏེ་སྲས་ཀྱི་ཐུ་བོར་གྱུར།
རྗེས་ལུང་བསྟན་ཏེ་དོལ་ཆོས་འཁོར་སྒང་བཏབ་ནས་འཕྲིན་ལས་ཆེའོ། །
གྲུབ་ཆེན་ཆོས་དཔལ་ནི་དོལ་དུ་འཁྲུངས། རྗེ་ལས་ཆོས་དང་གདམས་
ངག་ཞུས། ཚེ་རིང་བར་ཡོང་བའི་རྟེན་འབྲེལ་ཡོད་གསུངས་པ་ལྟར་དགུང་ལོ་
གྱ་གཅིག་པའི་ཚེ་མདུན་དུ་འདོམ་གང་ཙམ་ན་མཐོང་ཀ་ཡོད་པའི་སྐས་ལ་ཕྱག་
གཡོག་ཞིག་འཛེགས་ཡོང་བར་ཐོག་ཕོག་སྟེ། སྐས་སོལ་དུམ་ཐོ་རེ་བ་ལས་མ་
802



ལུས། མི་དེ་ལུས་ལྡུམ་ཙམ་ཞིག་ལུས། ལྕགས་ཕྲེང་ཞིག་ཡོད་པ་གོང་བུ་་
གཅིག་ཏུ་ཞུ་ཡང་ཁོང་རང་ལ་ཅུང་ཟད་ཀྱང་གནོད་མ་ནུས་པ་སོགས་སོ། །
སྒྲུབ་ཆེན་བློ་ཤེས་པ་ནི། རྗེ་ལ་གདམས་པ་མང་དུ་གསན། རྨི་ལམ་སྒྱུ་
ལུས་ལ་མངའ་བརྙེས། དབུས་ཀྱི་དོལ་དང༌། གཙང་ཕུང་པོ་རི་བོ་ཆེར་སྒྲུབ་
པའི་རྒྱལ་མཚན་བཙུགས། འབྲོག་མགྲོན་བུ་ལུང་གི་བླ་མ་དད་ཅན་དེའི་ཁང་
པར་ཕྱག་ནས་ནམ་མཁར་མང་དུ་ཆགས་པ་ལས་བ་ ཐག་ཕྲ་མོ་ཞིག་ལ་ནས་
བདུན་བརྩེགས་སུ་ཆགས་པ་ཕྱིས་ཀྱང་ཀུན་གྱིས་མཐོང་། དེའི་སློབ་མ་སྔགས་
འཆང་ལྷུན་གྲུབ་མགོ་ལེགས་བཅས་ཐུགས་རྩིས་ཆེ་བའི་གནས་བརྟན་སྔགས་
འཆང་བ་བསྙུན་ཟུག་གིས་ཕྱག་ཞབས་གཡུག་པའི་རྡོ་ཐམས་ཅད་ལ་རྗེས་བྱུང་། །
གཞན་ཡང་དོལ་བདེ་གཤོངས་སུ་སྒྲུབ་པས་དུས་འདའ་བའི་སྒྲུབ་ཆེན་བསོད་
བསྟན་པ་ཞེས་མཁས་གྲུབ་དེ་སོགས་རྩ་སློབ་བརྒྱུད་སློབ་ནི་ཆེས་མང་ངོ༌། །
དགེ་སློང་ཐབས་ལྡན་དོན་ལྡན་ཞེས་བྱ་བ་སྐད་ཀྱིས་ཁྲོམ་ཐམས་ཅད་འདུ་
ཐུབ་པ་ཕྱིས་རྒྱལ་པོ་རྣམས་ཀྱི་མགུར་མཁན་དུ་གྱུར་ཀྱང་འཆི་ཁར་རྐྱེན་སྣང་ཐལ་
བྱུང་དུ་བཅད་དེ་བར་དོ་དང་པོ་ཟིན་ཞིང་ངོ་མཚར་གྱི་ལྟས་མང་དུ་བྱུང་བར་
སྣང་ངོ༌། །གྲ་ནས་ཅེ་ཏེ་ཆོས་མཛད་མ་ཟེར་བའི་གྲུབ་ཆེན་མ་རྗེ་འདིའི་སློབ་མ་
ཞིག་ཀྱང་ལོ་དྲུག་ཅུ་ཙམ་ན་དབེན་པར་མེ་ཐབ་དྲུག་བཅིངས་སུ་བཞུགས་ཡོད་
པར་གནམ་ལྕགས་དྲག་པོ་བབས་ཀྱང་གནོད་མ་ནུས་སོ། །གཞན་ཡང་ཡུལ་གྲུ་
སོ་སོར་མངོན་མཐོའི་འགྲོ་དོན་ཅུང་ཟད་ཕེར་བའི་བླ་མ་དང་སྒོམ་ཆེན་རི་ཕེར་
ཙམ་ནི་ཆེར་མང་ངོ༌། །བླ་མ་རུ་པས་མཇལ་བས་ཆོས་དུ་མ་ཞུས། ལན་་
གཅིག་ཁྱོད་རང་ངའི་ཁྲི་ཐོག་འདིར་ཉོལ་འཕྲིན་ལས་ཀྱི་རྟེན་འབྲེལ་འོང་གསུང་
ལྟར་འཕྲིན་ལས་བྱུང་ཞེས་རྩ་བའི་བླ་མར་འཛིན་པར་སྣང་ངོ༌། །གྲུ་ཤུལ་དུ་
བྲམ་ཟེ་སྙན་རྒྱུད་བཙུགས་པར་ཆོས་ཞུའི་སྐྱེས་པ་གསུམ་ཆོས་བྱེད་པར་ཞུས་པ་ལ།
རྗེ་ཐམས་ཅད་མཁྱེན་པའི་དྲུང་དུ་ལས་འབྲེལ་འདུག་པས་སོང་ཞིག་བཀའ་སྩལ་
803



ལྟར་ཕྱིན་པས། སངས་རྒྱས་རྒྱལ་མཚན་ཆོས་རྒྱལ་མཚན། དགེ་འདུན་རྒྱལ་
མཚན་ཞེས་གནང་སྟེ་བྱ་བྲལ་གྱི་བརྟུལ་ཞུགས་བྱས་པས་མི་ལ་རས་པ་གསུམ་ཞེས་
གྲགས་པའི་དང་པོ་པས་ཁྲ་ཀརྨ་ཆོས་རྫོང་བཏབ། གཞན་གཉིས་ཀྱང་སྒྲུབ་པ་
མཐར་ཕྱིན་པར་བྱུང་ངོ༌། །གཞན་ཡང་ཡར་རྒྱབ་ཀུན་སྤངས་པ་ གྲུག་ཚང་
གདན་ས་པ་སོགས་ཆོས་འབྲེལ་ ཐོབ་ པ་ནི་ཆེས་མང་ངོ༌། །བླ་མ་འབྲིར་བ།
གླང་ཁུང་པ་རྒྱལ་མཚན་དཔལ། གཉལ་ཨོ་རྒྱན་གླིང་པ་སོགས་རང་གནས་སུ་
སྤྱན་དྲངས་ཏེ། གདམས་པ་མང་དུ་ཞུས་པ། བླ་མ་ཆམ་དགོན་པ། རྐྱང་
ཆེན་བླ་མ་ལྷ་དབང་སོགས་ཕྱགས་ཕྱིར་ལོ་ཁ་ཤས་བཞུགས་ནས་ཆོས་ཞུས་པ་ནི་
ཆེས་མང་ངོ༌། །དེ་ལྟར་རྗེ་དཔའ་བོ་འདི་ནི་མ་མཇལ་བའི་དུས་ནས་རྗེ་ཐམས་
ཅད་མཁྱེན་པ་རྩ་བའི་བླ་མ་མཆོག་ཏུ་འཛིན་པ་དང༌། ཕྱིས་དྲོ་བོ་ལུང་གི་
གདན་ས་ཆེན་པོར་སྒྲུབ་བསྟན་གྱི་རྟེན་འབྲེལ་འགྲིགས་པའི་ཞབས་ཏོག་ཆེ་ཞིང་
དགོངས་པ་རྫོགས་པར་མཛད་པ་སོགས་སྤངས་རྟོགས་འཕྲིན་ལས་གང་གི་ཕྱིར་
རྩ་སློབ་ཆེ་ཤོས་ཀྱི་གྲར་བགྲངས་པ་ཉིད་དོ། ། །
མཁན་ཆེན་ཤཱཀ་བཟང་ནི་མདོ་ཁམས་ཀརྨའི་ཉེ་ལམ་གསལ་སྟོང་སྒོམ་
ཤོའི་བཞུགས་གནས་དང་ཉེ་བར་འཁྲུངས། མཚུར་ཕུར་གསང་སྔགས་ཀྱི་ཕྱག་
ལེན་མཁས་པར་སྦྱངས། ཆོས་རྗེ་ངོ་ཁྲོ་ལས་གདམས་ངག་དང་། ཕྱིས་སྒར་
གྱི་ཡང་རི་ལ་བཞུགས་ཤིང་གདམས་པ་ལེགས་པར་གསན། རྗེ་ཐམས་ཅད་
མཁྱེན་པས་ དྭགས་ལྷ་སྒམ་པོ་ཉམས་གསོས་མཛད་ནས་འདི་པ་མཁན་པོར་་་
བསྐོས། དར་རྒྱས་ཀྱི་རྟེན་འབྲེལ་མཛད། འདིས་ཕྱག་མཁར་སྒྲུབ་སྡེ་མཛད།
སློབ་མ་མང་དུ་འདུས། ལུགས་གཉིས་ག་ནས་སྒམ་པོ་དར་རྒྱས་སུ་མཛད་པས་
སྒམ་པོའི་གནས་ལ་སྔོན་རྗེ་འཇིག་རྟེན་མགོན་པོ་ཡབ་སྲས་དང་། ཕྱིས་རྗེ་འདི་
བཀའ་དྲིན་ཆེ་ཞིང་། སྤྱན་སྔ་བཀྲ་སྒང་པ་མཆེད་དང་། སྤྱན་སྔ་སྒར་པ་
མཆེད་དུ་བཅས་པ་རྣམས་ཀྱི་རྩ་བའི་བླ་མ་ཡིན། ཀོང་པོར་ཡང་ཆོས་རྒྱ་ཅི་
804



རིགས་པ་དང་སྒྲུབ་སྡེ་གོང་འོག་མཛད་པ་སོགས་སྒྲུབ་བསྟན་ལ་གཅིག་ཏུ་མཛད་
པ་ཆེའོ། །
བླ་མ་ཆམ་དགོན་པ་གྲགས་པ་དཔལ་ལྡན་ནི་འབྲོག་ཆམ་དགོན་དུ་་་་་
འཁྲུངས། བླ་མ་མང་པོ་བསྟེན། ཁྱད་པར་དྲུང་པ་སི་ཏུ་པའི་ཕྱག་དཔེ་བྲི་
བའི་ཞར་ལ་ཟབ་ཆོས་རྣམས་གསན་ཞིང་རྗེ་འཕྲིན་ལས་པ་ལའང་ཕུལ། ཕྱིས་
ཆེས་འགྲོ་བའི་མགོན་པོའི་ཏི་ཤི་མཛད་དེ་ཆུ་བོ་རིར་སྒྲུབ་གྲྭ་མཛད་དེ། འགྲུས་
ཁང་པ་བསོད་ནམས་རྒྱ་མཚོ་ནི་མདོ་ཁམས་འགྲུས་ཁང་པའི་ཞལ་ངོ་ཡིན། རྗེ་
ཐམས་ཅད་མཁྱེན་པ་ལས་གསུང་ཆོས་རྣམས་གསན། རྗེ་ཀུན་རིན་པའི་སློབ་
མ་མཛད་ནས་མདོ་ཁམས་སུ་བསྟན་པའི་བྱ་བ་མཛད་ཅིང་། ཕྱིས་དབུས་སུ་
བྱོན་ཏེ་དབོན་ཟུར་བཞུགས་པའི་བླ་མ་མཛད་དོ། །
ཁྲེས་ཁ་པ་དོན་གྲུབ་རྣམ་རྒྱལ་ནི་རྗེ་ཉིད་ཀྱི་རྩ་སློབ་ཡིན་ལ་འབྲི་ཁུང་སྐོར་
དུ་འཕྲིན་ལས་ཆེའོ། །བསམ་གཏན་གླིང་པ་ནི་ཀུན་མཁྱེན་འཇམ་དཔལ་་་་
བཟང་པོ་དང་རྗེ་བདུན་པའི་རྩ་སློ་བ་ཡིན་ལ་ར་སྒྲེང་གི་ལུང་ལག་ཞིག་ཏུ་སྒྲུབ་པ་
མཐར་ཕྱིན་དུ་མཛད་པའི་སྒོ་ནས་འཕྲིན་ལས་ཆེའོ། །གཞན་ཡང་དར་ པ་
རྟོགས་ལྡན་སོགས་པའི་གཞན་ཕན་ཅན་མཐའ་ཡས་པར་བྱོན་ནོ། །སྨྱུག་ལ་
བའི་དཔོན་ས་གསེར་ཁང་མས་ཀྱང་སྐུ་གཤེགས་ཁར་ཞལ་གཟིགས་པར་གྲགས་
ཤིང་། ནང་སོ་འབྲོམ་པས་ཀྱང་ཆུ་བོ་རིའི་ནམ་མཁར་རྗེ་ཀརྨ་པ་རས་རྐྱང་ཞྭ་
ནག་ཅན་བྱོན་ཏེ་མེ་ཏོག་གི་ཆར་བབ་པའི་ཞལ་གཟིགས་ཐང་སྐུ་སྣང་ངོ༌། ། དེ་
ལས་སྐུ་སྐྱེ་བ་ཕྱི་མའི་འདྲེན་པར་གྱུར་པ་ནི་སངས་རྒྱས་མཉན་པ་གྲུབ་ཐོབ་སྟེ་
མདོ་ཁམས་འབྲི་ཆུའི་རྒྱུད་འདན་ལུང་པར་འདན་ཁྲི་དཔོན་གྱི་གདུང་བརྒྱུད་
ཤིང་གླང་ལ་འཁྲུངས། གདུང་གཉན། ཡུམ་དེ་ཡེ་ཤེས་ཀྱི་མཁའ་འགྲོ་མ་ཨོ་
རྒྱན་གྱི་ཡུལ་དངོས་སུ་གཟིགས་པ་ཞིག་ཡིན། བཅས་མ་ཐག་ནས་གསུང་སྨྲ་བ་
ལ་ཐོགས་པ་མེད། ཐུགས་དྲན་པས་དགུང་ལོ་གཅིག་ནས་ཟིན། སྐྱེ་འཆིའི་
805



ཐུགས་སྐྱོ་སྟེ། དགུང་ལོ་ལྔ་ནས་དབུ་སྐྲ་རང་གིས་བཅད་དེ་རང་བཙུན་མཛད།
ཀརྨ་པའི་མཚན་གསན་པ་ཙམ་གྱིས་བ་སྤུ་གཟིང་ཞིང་མཆི་མ་འཁྲུགས་པའི་མོས་
གུས་ཁྱད་པར་ཅན་འཁྲུངས་ཏེ་ཉིན་ཟས་མི་གསོལ། མཚན་མི་གཟིམས་པར་
རྗེ་ཁོ་ན་ཐུགས་ལ་བརྣག་པས་སྣའི་ཉམས་ཀྱང་རིང་པ་ན་ཡབ་ཡུམ་གྱིས་ཀརྨ་
པའི་དྲུང་དུ་དགུང་ལོ་དྲུག་པ་གཅིག་ལ་མཇལ་དུ་བརྫངས། མཇལ་མ་ཐག་ཕ་
བུ་འཕྲད་པ་ལྟར་གྱུར། མཚན་བཀྲ་ཤིས་དཔལ་འབྱོར་དུ་གསོལ། དགུང་ལོ་
བརྒྱད་པ་ལ་བན་སྒར་བ་དང་དཔལ་འབྱོར་དོན་གྲུབ་སྟེ་བླ་མ་རྣམ་གཉིས་ལས་
རབ་ཏུ་བྱུང་། དགུང་ལོ་དགུ་ནས་བཅུ་དྲུག་གི་བར་འདན་ཆོས་སྡེར་མཁས་པ་
སངས་དཔལ་བའི་དྲུང་དུ་བྱམས་ཆོས་རིག་ཚོགས། གཏམ་ཚོགས་འདུལ་བ་
གསང་འདུས་སོགས་མདོ་སྔགས་ཀྱི་སྦྱངས་པ་ཆེར་མཛད། ད་ནི་ཚེ་གཅིག་
ལུས་གཅིག་ལ་རྡོ་རྗེ་འཆང་གི་གོ་འཕང་ཐོབ་པ་ཞིག་གི་སྒྲུབ་པ་སྙིང་པོར་བྱེད་དེ།
དེ་ཡང་བདག་རྐྱེན་རྩ་བའི་བླ་མར་རག་ལས་པར་དགོངས། རྗེ་ཐམས་ཅད་
མཁྱེན་པ་དགུང་ལོ་བཅུ་དགུ་པ་བུ་འབོར་དུ་བཞུགས་པའི་སར་གཅིག་པུར་བྲོས་
ནས་ཉིན་མཚན་ལ་མ་ལྟོས་པར་བྱོན་པས་ཞག་བཅོ་བརྒྱད་ན་མཇལ། དཔོན་
སློབ་རྣམ་པ་གསུམ་ལོ་བདུན་དུ་འབྲལ་མེད་བསྟེན་ཏེ་ཁྱད་པར་ཅན་གྱི་གདམས་
པ་ མཐའ་ དག་ གསན་ ཞིང༌། དེ་ ཐམས་ ཅད་ ཐོབ་ ཙམ་ དུ་ མ་ བཞག་ པར།
དབང་གིས་རྒྱུད་སྨིན་ངེས་པ། བསྐྱེད་རིམ་དང་རྫོགས་རིམ་རྩ་ཐིག་རླུང་་་་
གསུམ་གྱིས་རྣམ་སྨིན་གྱི་ལུས་དག་པ་འོད་གསལ་དང༌། ཕྱག་ཆེན་གྱིས་སྣང་
སྲིད་སྐུ་གསུམ་དུ་ལ་ཟློས་པར་མཛད། ངེས་འབྱུང་དང་མོས་གུས་བྱང་ཆུབ་ཀྱི་
སེམས་གསུམ་ལ་རྩལ་སྦྱངས། དཀའ་སྤྱད་ཀྱིས་སྐུ་ལུས་རིད་ཅིང་ཉི་ལྷགས་
ཀྱིས་གདུངས་པས་མཚན་མཉན་དཔོན་སྔོ་སྐྱོག་ ཏུ་ཆགས། དགུང་ལོ་ཉེར་
གསུམ་ལ་ད་ནི་དགེ་སྦྱོར་ཆུ་བོ་རྒྱུན་གྱི་རྣལ་འབྱོར་ཀླུངས་སུ་ཆུད་པར་བྱེད་པ་ལ་
དབེན་པ་གཅིག་བསྟེན་དགོས་པར་འདུག་སྙམ་དུ་དགོངས་ཏེ་ཞུས་པ་ན། རྗེ་
806



ཐམས་ཅད་མཁྱེན་པའི་ཞལ་ནས། དེ་ག་གྱིས། དང་པོར་མདོ་ཁམས་ཀྱི་
གནས་གཉན་པོ་རྣམས་དང༌། དེ་ནས་དབུས་གཙང་གི་ལྷོ་བྱང་གང་རིགས་
ནས་མགོ་བཟུང་པ་གནས་གཉན་པོ་རྣམས་སུ་སྒྲུབ་པ་གྱིས་ཁོ་བོ་ཡང་རིམ་བཞིན་
དབུས་གཙང་དུ་འོང་གསུངས་པས། དང་པོར་ཀམ་པོ་གནས་ནང་དུ་ལོ་་་
གསུམ། སྤང་ཕུག་ན་ལོ་གཉིས། དེ་ནས་དབུས་སུ་བྱོན་ཏེ་མཚུར་ཕུར་ལོ་
གཉིས། ཐང་ལྷ་ན་ལོ་གཅིག་སྟེ་མེ་མ་བུས། གཡོས་པའི་ཟས་མ་གསོལ་བར་
རླུང་དང་རིག་པའི་བཅུད་ལེན་ཁོ་ན་ལོ་བརྒྱད་མཛད། སྤྱིར་ཡང་ཐོས་བསམ་
གྱི་དུས་སུའང་ལོངས་སྤྱོད་ཤིན་ཏུ་ཆེ་གང་ཡོད་གྲོགས་པོ་སྙོམ་ཆུང་ལ་གནང་ནས་
ངན་ངོན་ལས་ལོངས་མི་སྤྱོད། ཚོགས་ཁང་དང་ཚོགས་སྟན་ཙམ་མ་གཏོགས་
པ་ དགེ་ འདུན་ གྱི་ དཀོར་ དང་ སྒོས་ མགྲོན་ཅུང་ ཟད་ ཀྱང་ དང་ དུ་ མི་ བཞེས།
སྒར་དུ་བཞུགས་རིང་ཡང་ཇ་རོ་དང་གཏོར་ལྷག་སོགས་ཀྱིས་འཚོ་བ་མ་གཏོགས་
དཔོན་གྱི་སྐལ་པ་དང་དུ་མི་བཞེས། དེ་ཐམས་ཅད་དུ་བླ་མ་མ་གཏོགས་ཐམས་
ཅད་ལ་གསུང་བཅད་ཏེ་སུའི་ཡང་ངོ་མི་སྲུང་། དེ་ནས་ཆུ་ཤིང་གྲོགས་པོ་ལ་རྗེ་
ཀརྨ་པས་གསེར་བྱ་བྲལ་བ་དགེ་འདུན་རྒྱལ་མཚན་རྫོང་བ་མཛད་དེ་ཁོང་གིས་
གྲོགས་བྱས། བལ་བུ་རྟག་ཏུ་དབང་ལག་སོགས་ཀྱི་བཅུད་ལེན་ཁོ་ནས་འཚོ་བ་
གནམ་མཚོའི་ཕྱི་ནང་དུ་ལོ་ལྔ། མོན་དོམ་ཚང་གྲོ་བོ་ལུང་ཟངས་ཕུག་ཤམ་བུ་
གངས་རྣམས་སུ་ལོ་རེ་རེ་བཞུགས་ཤིང་སྟོན་དུས་ཀྱི་ཟླ་བ་གཉིས་གསུམ་ལ་བསོད་
སྙོམས་ཅུང་ཟད་དང་། དེའི་རིང་མདོ་དབུས་སུ་རྣལ་འབྱོར་པ་གཉན་པོར་
བྱེད་པ་དང༌། སྤྲུལ་པའི་གང་ཟག་ཏུ་གྲགས་པ་དང་བཟང་པོར་གྲགས་པ་དུ་
མ་ལ་མཇལ་བསྙེན་རྫོགས་དང་ཆོས་དུ་མ་གསན། དགུང་ལོ་བཞི་བཅུ་པ་ལ་
ནུབ་ཕྱོགས་ཨོ་རྒྱན་དུ་འབྱོན་པར་བཞེད་ནས་གྲོགས་ཀྱི་ཉམས་བརྟགས་པའི་
ཕྱིར་ཁོ་བོ་ནི་ཤམྦྷ་ལར་འགྲོ་འདོད་ཁྱོད་ཅི་སྙམ་གསུངས་པས་གསེར་བྱ་བྲལ་བ་
ན་རེ། ཨ་བ་རྩེད་མོ་མིན་ན་རུང། མན་ལུང་གུ་རུ་དང་ཨོ་རྒྱན་པས་མ་
807



བགྲོད་པའི་གནས་བགྲོད་ཅི་ནུས། ཁྱེད་ལ་དེ་ཙམ་གྱི་བློ་གདེང་ཡོད་ན་རབ་ཨོ་
རྒྱུན་འབྲིང་ཏུ་རངྐའི་ཡུལ་གྱི་ནགས་ཚལ་རྟ་རྔོག་ཅན། ཐ་མ་ཛ་ལནྡྷ་ར་ཅི་
སྙོགས་གྱིས་ཟེར་ཏེ་གཉིས་ཀ་ཨོ་རྒྱན་དུ་འབྱོན་པར་བྱས་པ་ལ་གྲོགས་པོ་ཀུན་
རྫོབ་བྱང་སེམས་དུས་མིན་དུ་ལྷོངས་པའི་གེགས་ཤིག་ནད་དྲག་པོ་བྱུང་བ་ལ་ལྷ་
སའི་མཛེ་སྤྲང་ཞིག་གི་ཤིག་ནད་ཀྱང་བླངས་པས་ཁོང་སྐུ་གཤེགས། དེར་་་་
ཐུགས་དགོངས་ལ་ཡང་བླ་མ་སངས་རྒྱས་ལས་ལྷག་པའི་རྡོ་རྗེ་ཕག་མོ་དང་ཨོ་
རྒྱན་ག་ན་ཡོད། གྲོགས་དེ་ཡང་འདི་འདྲས་གཤེགས་པ་ཡིན་སྲིད། ད་ནི་
སྐྱིད་སྡུག་རྗེ་ཀརྨ་པ་རང་མཁྱེན་སྙམ་ནས་རྒྱུ་མཚན་ཞུས་པས། ཁྱོད་རང་་
བསམ་མནོ་ཐོངས། བསམ་པ་གང་ཤར་བ་དེ་ལ་ངས་གནང་བ་བྱེད། རྨི་
ལམ་དུའང་ཁོ་བོ་མ་བརྗེད་པར་གྱིས་འོད་གསལ་ཟུང་ལ་གསོལ་བ་ཐོབ་གསུངས།
དེ་ལྟར་བྱས་པས་མནལ་ལམ་ན་མི་དཀར་པོ་གཅིག་ན་རེ། ཁྱོད་རྩ་བའི་མ་ལ་
ལན་གཅིག་བལྟས་ཏེ་ཆོས་ཀྱི་འབྲེལ་པ་ཞིག་མི་འཇོག་གམ་ཟེར་བ་བྱུང་ཞིང་ཡུམ་
མཇལ་འདོད་དྲག་པོ་འཁྲུངས། དེ་སྐད་ཞུས་པས་མཉེས་པའི་བཀའ་སྩལ་
གནང་ནས་བྱོན་ལམ་བར་སུ་རི་བྲག་ཏུ་ཕེབས་དུས་གཟིགས་སྣང་ལ་ཡུམ་དུས་
ལས་འདས་ཏེ། ཡེ་ཤེས་ཀྱི་མཁའ་འགྲོ་མ་སྔགས་སྐྱེས་ཀྱི་ངོ་བོ་ཞིག་ཏུ་གྱུར་
པར་གཟིགས་ཏེ། བདག་ས་སྤྱོད་ནས་མཁའ་སྤྱོད་དུ་གནས་སྤར་བའི་ཕྱིར་
བདེ་མཆོག་གི་དབང་བསྐུར་སྩོལ་བ་རྣལ་འབྱོར་པ་ཆེན་པོ་མཁྱེན་ཞེས་གསུངས་
པ་གཟིགས་པས་ཏིང་ངེ་འཛིན་གྱི་དབང་བསྐུར་མཛད། རྡོ་རྗེའི་མགུར་ཡང་
གསུངས། ད་ནི་རྫ་གོ་བོ་ཕུག་གམ་སླེ་དུ་བྲག་གནམ་སྐས་ཅན་ལྟ་བུ་ཞིག་ཏུ་
རུས་ཕུང་སྐྱ་ཁྲོལ་ལེ་བཏང་དགོས་སྙམ་དུ་དགོངས། འཆམ་ལ་ཁའི་སྐྱོ་དུ་བྲག་
ལ་བཞུགས་པ་ན། ཡབ་ཡུལ་དུ་ཨ་གྲོ་དང་འདན་མ་གཉིས་འཁྲུག་སྟེ་ཁོང་གི་
སྐུ་མཆེད་མི་ཆོས་ཀྱི་ཡོན་ཏན་ཅན་ཞིག་བསད། སྤུན་ཟླ་བྱ་བྲལ་བ་ཞིག་དབུས་
ནས་ཕ་ཡུལ་དུ་ཡོང་གི་ཡོད་ཟེར་བ་ཐོས་ནས་གཤེད་མ་བཏང་བ་ན་གངས་ཁྲོད་
808



ཀྱི་ཕ་བོང་གི་སྐྱིབས་ན་ཤོ་མང་དང་རྩྭ་ཤིང་གི་སྟན་ལ་སྐུ་སྐམ་ལ་རིད་པ་རས་ཧྲུལ་
གྱི་གཟན་གསོལ་བ་ཞིག་མཐོང་བས་ཞེ་སྡང་རྩ་བ་ནས་ཞི་དད་པ་རང་དབང་
མེད་པར་སྐྱེས་ཏེ་ཅི་ཡོད་ཐམས་ཅད་ཕུལ། དེ་ལྟ་བུའི་བྱང་ཆུབ་ཀྱི་སེམས་
གཉིས་རབ་ཏུ་བརྟན་པའི་ནུས་པས་ཡབ་ཚན་དང་དགྲ་བོ་གཉིས་གས་རང་རེ་
གཉིས་ཀྱིའཁྲུག་པ་མཐའ་མེད་འདི་ལ་རྗེ་ཆོས་གྲགས་རྒྱ་མཚོའི་སློབ་མ་བྱ་བྲལ་
བཀྲ་ཤིས་དཔལ་འབྱོར་ལྟ་བུ་དགྲ་གཉེན་རིས་མེད་དུ་གྲོལ་བ་དེ་སྤྱན་འདྲོངས་ན་
འཁྲུག་པ་རྩོད་མེད་དུ་ཞི་ནུས་པས་དེ་སྤྱན་འདྲེན་ཟེར་ནས་གཉི་གས་སྤྱན་དྲངས་
པ་ན་ལན་ཙམ་ཡང་མ་གནང་བར་ཁྲ་སྤོམ་བྲག་ཏུ་གཤེགས་པ་ན། རྗེ་ཀརྨ་
པས། ཁྱོད་ཀྱིས་དགེ་འདུན་གྱི་སྡེ་གཙུག་ལག་ཁང་དང་བཅས་པ་ཞིག་གྱིས།
ངེད་དབུས་སུ་ཆོས་འཁོར་ཆེན་མོ་ལ་འགྲོ་རྒྱུ་ཡིན་པས་དེ་དུས་འབུལ་བ་ཡང་
བསྐུར། དེ་རྣམས་ལ་སློང་སྣ་ཚོགས་འབྱུང་ཡང་དེ་ཐམས་ཅད་ལམ་དུ་བསློང་
སྟེ་བྱང་ཆུབ་ཀྱི་སེམས་ཀྱི་གྲོགས་སུ་འགྱུར་ཞེས་པའི་བཀའ་ཤོག་ཕེབས་པ་ན་
བདག་ཡོན་ཏན་གྱི་རྩལ་གང་ཡང་མ་རྫོགས་པ་ལ་འདི་ལྟར་ཕེབས་པ་སྣོད་བརྟག་
པ་ཡིན་དགོངས་ནས་སླར་བསྐོར་བྱང་ཞུས། སྒྲུབ་པ་མཛད་པར་གསོལ་བ་
བཏབ་རུང་སྔ་མ་ལྟར་བཀའ་ནན་ཕེབས་པ་ན་ད་བླ་མའི་བཀའ་ཁོ་ན་མཆོག་གི་
དངོས་གྲུབ་ཡིན་དགོངས་ནས་དང་དུ་བཞེས། ཨ་གྲོ་དང་འདན་ཡུལ་དུ་་་
ཕེབས། གཉི་ག་ནས་སྤྱན་དྲངས་ཏེ་ས་མཚམས་ཨོ་རྒྱན་རི་ཁྲོད་དུ་དགུང་ལོ་ཞེ་
གསུམ་ལ་དགོན་པ་བཏབ་ཤ་འཁོན་ཐམས་ཅད་སྦྱངས། སྐུ་མཆེད་བཀྲོངས་
པའི་ཨ་གྲོའི་ལག་དམར་རྣམས་ལ་ཆོས་དང་ཟང་ཟིང་གི་གནང་སྦྱིན་རྒྱ་ཆེར་
མཛད་པས་དད་ཅིང་གུས། དེ་ལོ་ནས་ཁྲིད་སྐྱོང་བར་མཛད་དེ་སྐལ་ལྡན་གྱི་
སྤོང་བ་པ་དུ་མ་འདུས། ཆོས་སྡེ་རྒྱ་ཆེར་བཏབ། རྟོགས་ལྡན་ཨ་འགག་ལ་
སོགས་པ་སྤྲུལ་ཡུལ་བགྲོད་ཐུབ་པའི་སློབ་མ་དུ་མ་ཐོན། དེའི་ཚེ་ཡུལ་དེའི་སྡེ་
དགོན་སྔར་ཡོད་མང་པོས་འཕྲིན་ལས་མ་བཟོད་ཅིང་ཁྱིམ་ལ་འཁྲེན་པས་གོ་་
809



མཚོན་གྱི་སྦྱོར་བས་འོངས་པ་ན་གནོད་པར་མ་ནུས་ཀྱང་རེ་ཞིག་རྩོད་པ་ཞི་བར་
མ་གྱུར་ཅིང་དེ་དག་གི་བསམ་སྦྱོར་ཞི་བ་མ་ཡིན་པ་རྒྱ་ཆེར་འཕེལ་བ་ན་ས་གཡོས་
ཆེན་པོས་དེ་དག་གི་སྣོད་བཅུད་ཀྱང་ཕལ་ཆེར་ཞིག་པས་དྲག་པོའི་འཕྲིན་ལས་ཀྱི་
སྙན་པ་ཡང་ཆེར་བྱུང་ཉིད་ཁང་པ་ཐོག་སོ་བཞི་བརྩེགས་ཀྱི་སྟེང་ན་བཞུགས་པའི་
ཁང་པ་ཞིག་སྟེ་ཉིད་གྱང་མཐོན་པོ་ཞིག་གི་རྩེར་ཕེབས་པ་ན་འཕུར་བར་གྲགས་
ཏེ་དེ་ཕྱིན་མཉན་པ་གྲུབ་ཐོབ་ཏུ་མཚན་གསོལ། དགོན་ས་ཀླུངས་སུ་སྤོས་ཏེ་
བྱང་ཆུབ་གླིང་བཏབ། དུད་ཆེན་སྟོང་གི་ཡང་སྒོ་སྦྱར་ཏེ་དགེ་འདུན་འདུ་བའི་
སྒོ་ཆེས་བཟང་བར་སྦྱར། དེའི་ཚེ་རྗེ་ཐམས་ཅད་མཁྱེན་པས་ཁྱོད་ཀུན་སྤངས་
ཀྱི་བརྟུལ་ཞུགས་ཀྱིས་མདོ་སྟོད་སྨད་ཐམས་ཅད་དུ་སློང་མོའི་སྤྱོད་པ་གྱིས་ཤིག་
གསུངས་པ་ཕེབས་པས། དེ་ཐམས་ཅད་དུ་བྱོན་ཏེ་ཀར་སྡེ་ཆེན་པོ་རྣམས་སུ་
རྙིང་གསོ་གསར་འཛུགས་རབ་བྱུང་བསྙེན་རྫོགས་ཁྲིད་སྐྱོང་མཐའ་ཡས་པ་དང་
རབ་སྒང་སོགས་སུ་ཆོས་འཁོར་ཆེན་པོ་རྣམས་ཀྱི་གྲལ་དབུ་མཛད་དེ་ཆོས་བརྒྱུད་
སོ་སོ་བ་ཐམས་ཅད་ཀྱི་མཁས་པ་དང་གྲུབ་པར་གྲགས་པ་ཐམས་ཅད་ཀྱིས་སྤྱི་
བོར་བཀུར་ཡུལ་གྲུ་ཐམས་ཅད་དུ་འཁོན་ཐམས་ཅད་སྦྱོང་ཞིང་ཞི་བར་འདུམས་
བྱས། དགེ་བསྐུལ་གྱི་ཚོགས་ནི་ཉིན་གཅིག་གི་འཕྲིན་ལས་ཀྱང་མཐའ་ཡས།
ནམ་མཁའི་མཛོད་ལྟ་བུའི་ལོངས་སྤྱོད་འདུ་བ་ཐམས་ཅད་རབ་རྣམས་རྗེའི་དྲུང་
དུ་ཕུལ། འབྲིང་གིས་དགེ་རྒྱུན་རྣམས་མཛད། ཐ་མས་འཕྲལ་དགོས་དང་གྲྭ་
སློབ་སྐྱོང༌། རྗེ་ཐམས་ཅད་མཁྱེན་པའི་དྲུང་དུ་ཁྲི་རྭ་ཅན་གྱི་འབུལ་བ་འབུམ་
རྭ་ཅན་གྱི་འབུལ་བ་ལན་བཞི་ལྔ་དང་སྟོང་རྭ་ཅན་གྱི་འབུལ་བ་གྲངས་མེད་པ་
དང༌། རྗེ་ན་རིམ་བརྒྱད་པའི་དྲུང་དུའང་ཁྲི་འབུལ་ལན་མང་པོ་དང་སྟོང་
འབུལ་བགྲང་གིས་མི་ལོངས་པར་མཛད། རྗེ་ཐམས་ཅད་མཁྱེན་པ་མྱ་ངན་
ལས་འདས་པའི་འོག་ཏུའང་དགེ་འདུན་ཁྲི་ཕྲག་ཏུ་ལོངས་པའི་ཆོས་འཁོར་ཆེན་
པོ་ལན་གསུམ་དང་སྤྱིར་གདན་ས་རྣམས་སུ་འབུལ་འགྱེད་མཐའ་ཡས་པ་མཛད།
810



ཕྱིས་གསེར་མི་བོ་ཆེའི་ཁུར་དུ་ལོངས་པ་ཐོབ་ཆེན་ཆོས་འཁོར་གྱི་གསེར་ཐོག་གི་
རྒྱུར་དམིགས་པ་མཛད། མདོར་ན་རྗེ་ན་རིམ་བརྒྱད་པས་རྣམ་ཐར་དུ་བདག་
གི་རྗེ་བླ་མ་འདི་ལྟ་བུ་ནང་དུ་ཆོས་བརྒྱད་ཀྱི་འཁྲི་བ་གྲོལ། ཀུན་རྫོབ་རྣམ་སྨིན་
གྱི་རྩ་ཐམས་ཅད་ཀྱི་མདུད་པ་ཞིག འགྲོ་འོང་གི་རླུང་ཐམས་ཅད་ཀྱི་འགྱུ་བ་
ཆད། ཁམས་དཀར་དམར་འབར་ཞུའི་སྤྲོས་པ་བྲལ། ཡེ་ཤེས་ཀྱི་རླུང་དག་
པ་ གཉིས་ ལྡན་ གྱི་ ནུ་ ཏིར་ འདུས། གཉིད་ འོད་ གསལ་ གྱི་ ཀླུངས་ སུ་ ཚུད།
སྙོམས་འཇུག་གི་སྒྲིབ་པ་འཕོ་བྲལ་དུ་མཛད། སྣང་བ་ལྷ་སྐུར་ཤར། མཆོག་
ཏུ་མི་འགྱུར་བའི་བདེ་བས་ཐུགས་ཚིམས། རྫུ་འཕྲུལ་གྱིས་སྐལ་པ་དང་ལྡན་པ་
རྣམས་འདུལ་ཞིང་བྱིན་གྱིས་རློབ། ཟུང་འཇུག་གི་སྐུ་རྣལ་འབྱོར་ཆེན་པོ་ལ་
གསལ་སྣང་ཐེབས། ཞེས་གསུངས་པ་ཉིད་དེ་མཆོག་གི་གྲུབ་ཐོབ་ཆེན་པོར་
བཞུགས། རྗེ་ཀརྨ་པ་བརྒྱད་པའི་ཡོངས་སུ་འཛིན་པ་མཛད་དེ་དབང་ཁྲིད་
ལུང་མན་ངག་བཞུགས་སོ་འཚལ་ལོ་བཞི་ལྔའི་བར་དུ་ཕུལ། དགུང་ལོ་དྲུག་ཅུ་
རེ་ལྔ་ལ་བབ་པའི་ཚེ་ད་ནི་ཤི་ཡང་བསམ་པ་རྫོགས་པ་ཡིན་གསུང་སྟེ་གདན་ས་
བར་པར་སྐུ་མྱ་ངན་ལས་འདས། ཞག་བདུན་པ་ན་རྗེ་བརྒྱད་པའི་མནལ་ལམ་
དུ། ཡེ་ཤེས་ཀྱི་མཁའ་འགྲོའི་གླུ་ལས། སྔོན་གྱི་ཚེ་ན་རྒྱལ་བ་བདེ་བའི་གླུ། །
སྙིགས་མའི་དུས་ན་དྲན་པ་ཡེ་ཤེས་ཉིད། །ད་ལྟ་བྱང་ཕྱོགས་རྣམ་པར་བཀོད་
པ་ན། །དྲུག་འབུམ་བདུན་ཁྲིའི་དགེ་སློང་མདུན་བདར་ཏེ། །འདན་མ་གྲུབ་
ཆེན་ཚུལ་ནི་དེ་ལྟར་རོ། །ཞེས་སོགས་གསན་པཎྜི་ཏ་སྨྲི་ཏི་གཞན་དོན་དུ་སྐུའི་
བཀོད་པ་བཟུང་བར་སྣང་ལ། གཙོ་བོར་རྗེ་ཐམས་ཅད་མཁྱེན་པ་བརྒྱད་པའི་
རིགས་ཀྱི་བདག་པོ་ཡིན་ཞིང་གདུལ་བྱ་མཐའ་ཡས་པ་སྨིན་གྲོལ་དུ་མཛད་པ་གོར་
མ་ཆག སྤྱིར་ཁོང་ལ་རྟོགས་ལྡན་གྱི་སློབ་མ་འབྱུང་རྒྱུ་རྣམས་རྗེ་བརྒྱད་པའི་
སློབ་མར་རྟེན་འབྲེལ་བསྒྲིགས་པར་བཀའ་བསྩལ་ཏོ། །གུ་ཎས་ལན་གཅིག་
ཞུས་སོ། ། མངྒལཾ། །
811



༄༅། །ཀརྨ་ཀམ་ཚང་བརྒྱུད་པ་རིན་པོ་ཆེའི་
རྣམ་ཐར་རབ་འབྱམས་ནོར་བུ་ཟླ་བ་ཆུ་
ཤེལ་གྱི་ཕྲེང་བའི་ཁ་སྐོང་
བཞུགས་སོ། །



ལེའུ་དང་པོ། ཀརྨ་ཀམ་ཚང་བརྒྱུད་པ་
རིན་པོ་ཆེའི་རྣམ་ཐར།
མཆོད་བརྗོད།
ཟབ་ཅིང་རྒྱ་ཆེ་བྱང་ཆུབ་སྤྱོད་མཆོག་གི་
ཆུ་གཏེར་ཆེན་པོའི་བཅུད་དུ་འཁྲུངས་པའི་སྐུ།
གསེར་གྱི་རི་ལྟར་མཚན་དཔེ་འབར་བ་ཅན།།
བཅོམ་ལྡན་ཐུབ་པའི་དབང་པོས་དགེ་ལེགས་སྩོལ།།
དཔལ་རྡོ་རྗེ་འཆང་ཆེན་པོའི་རྣམ་པར་ཐར་
པ་ཡེ་ཤེས་གསང་བ་བསམ་གྱིས་མི་
ཁྱབ་པར་སྣང་བ་ཞེས་བྱ་བ་
བཞུགས་སོ། །
ན་མོ་གུ་ཧྱ་མ་ཧཱ་གུ་རུ་ཙཀྲ་སཾམྦ་རཱ་ཡ། དཔལ་ལྡན་བླ་མ་ཐམས་ཅད་
མཁྱེན་པ་དེ་བཞིན་གཤེགས་པའི་ཞབས་ལ་ཕྱག་འཚལ་ཞིང་ཉེ་བར་སྐྱབས་སུ་
མཆིའོ། །དུས་རྟག་ཏུ་བྱིན་གྱིས་བརླབ་པར་མཛད་དུ་གསོལ། །སངས་རྒྱས་
ཆོས་དང་ཚོགས་ཀྱི་མཆོག་རྣམས་ཡང་དག་ཤེས་དང་བླངས་དང་རྟོགས་དང་
དངོས་གཞན་ཆོས། །རྣམ་པ་ཀུན་གྱི་རང་བཞིན་རྣམ་ཀུན་ཉེར་ཞི་ཞི་མཛད་བླ་
815



མེད་གསང་ལས་མཆོག་གསང་བ། །མཚན་ཉིད་གདོད་ནས་བྲལ་དང་ཡན་
ལག་བདུན་ཏེ་དབང་ཕྱུག་བརྒྱད་ཕྲིན་འདུ་མི་མཛད་འཇུག་ཅན། །བསམ་མི་
ཁྱབ་བདག་ལྷན་སྐྱེས་རྡོ་རྗེ་གཉིས་མེད་ལེགས་མཆོད་སྙིང་པད་ལྷག་བཞིན་ལྷག་
མཛད་གསོལ། །མཁའ་འགྲོ་དྲ་བ་སྡོམ་པའི་བཅོམ་ ལྡན་འདས། །བདེ་་་
གཤེགས་མ་ལུས་སྡོམ་མཛད་འཕྲིན་ལས་དག །རབ་ཕྲའི་ཆ་ཡང་སྨྲ་དབང་གང་
གིས་ཀྱང༌། །བརྗོད་པར་ནུས་མིན་ཞེས་ན་བདག་ལྟ་ཅི། །འོན་ཏེ་ཁྱོད་ཚུལ་
ཕྲ་བའི་ཕྲ་བ་ཡང་། །མཐོང་ངམ་ཐོས་པའི་དཔལ་འབྱོར་ཟླ་མེད་ཅེས། །
བསྟན་དང་སྟོན་པའི་དྲིན་ལས་བདག་གིས་ཐོས། །དེ་ཕྱིར་དད་པས་ཕྱོགས་
ཙམ་འདིར་བརྗོད་འཚལ། །ཞེས་བཅོམ་ལྡན་འདས་ཆེན་པོ་འདི་ཉིད་ཀྱི་་་
འཕྲིན་ལས་ཡོན་ཏན་ཆ་ཡི་ཆ་ཙམ་བརྗོད་པར་འདོད་ནའང་བདག་ལྟ་གཅིག་པུ་
མ་ཡིན་ཅིང་རྒྱལ་བ་སྲས་བཅས་ཉེ་བར་སྐུལ་བར་བྱེད་པ་སྟེ། , ཀྱེ་ཀྱེ་རྒྱལ་དང་
དེ་སྲས་མ་ལུས་སློབ་མར་བཅས། །བརྩེ་བས་ དགོངས་ཤིག་བདག་གི་ལྷག་་
བསམ་དོན། །ཉེ་བར་གྲུབ་པར་མ་གྱུར་དེ་སྲིད་དུ། །བསྲུང་དང་བློ་གྲོས་
སྣང་བ་བསྐྱེད་མཛད་གསོལ། །ཞེས་རྣམ་པར་ཐར་པ་ཡེ་ཤེས་གསང་བ་བསམ་
གྱིས་མི་ཁྱབ་པར་སྣང་བའི་རྒྱུད་ལས་ངེས་པར་བརྗོད་ཅིང་བདེ་བར་གཤེགས་པ་
མངོན་པར་བསྐུལ་བ་སྟེ་དང་པོའོ། །
གཅིག བཅོམ་ལྡན་འདས་འདི་ཉིད་ཀྱི་
རོལ་བ་བསམ་གྱིས་མི་ཁྱབ་
པའི་ཚུལ།
དེ་ལྟར་བས་ན་བརྗོད་བྱ་རང་བཞིན་གྱི་བཅོམ་ལྡན་འདས་སྟོན་པ་བླ་ན་
མེད་པ་འདི་ཉིད་ཀྱི་རོལ་པ་བསམ་གྱིས་མི་ཁྱབ་པ་རྗོད་པར་བྱེད་པའི་ངག་ཉིད་
816



ཀྱིས་གང་གསུངས་པ་ནི། རྡོ་རྗེ་སེམས་དཔའ་བདེ་བའི་མཆོག འདི་ནི་རང་
བྱུང་བཅོམ་ལྡན་འདས། །སྒྲ་ཡི་ཚུལ་དུ་ངེས་བྱུང་བ། །གསང་བ་མཆོག་གི་
དགྱེས་པ་ན། །ཐམས་ཅད་བདག་ཉིད་རྟག་ཏུ་བཞུགས། །མཐོང་བ་དང་ནི་
རེག་པ་དང་། །ཐོས་པ་དང་ནི་དྲན་པ་ཡིས། །སྡིག་པ་ཀུན་ལས་གྲོལ་འགྱུར་
བ། དེ་ལྟར་འདི་ལ་ཐེ་ཚོམ་མེད། །ཅེས་གསུངས་པས་འོ་སྐོལ་གྱི་སྟོན་པ་བླ་
ན་མེད་པ་ལས་ཀྱང་ཆེས་བླ་ན་མེད་པ་བཅོམ་ལྡན་འདས་ ལྷན་ ཅིག་ སྐྱེས་པ།
བདེ་བ་ཆེན་པོ་མཆོག་ཏུ་མི་འགྱུར་བའི་ཟིལ་གྱིས་གནོན་པའི་དཔལ་ལྷན་སྐྱེས་རྡོ་
རྗེ་འཆང་གསང་བ་བསམ་གྱིས་མི་ཁྱབ་པའི་ཡང་ཆེས་གསང་བ་བསམ་གྱིས་མི་
ཁྱབ་པའི་བླ་མ་དམ་པ་འདི་ཉིད་ཀྱི་ཡུལ་དང་། རིགས་དང་། ཡབ་དང་།
ཡུམ་དང་། འཁོར་དང༌། ཆོ་འབྲང་ཅི་ལྟ་བུའོ་ཞེ་ན། འདི་སྐད་ཐོས་ཏེ།
སྔོན་བྱུང་བ་འདས་པ་དཔག་ཏུ་མེད་པའི་དུས་ཀྱི་རྣམ་པར་བཅད་དུ་མེད་ཅིང་།
ཕྱི་མ་མུར་ཐུག་པ་དང༌། ད་ལྟའི་ངོ་བོ་ཉིད་གང་དུ་ཡང་དམིགས་སུ་མེད་པ།
རང་བཞིན་གྱི་རྣམ་པར་དག་པའི་དུས་ཀྱི་ཚེ་ནའང་། འདིའི་གནས་ནི་ཡང་
དག་དོན་གྱི་གསང་བ་བསམ་གྱིས་མི་ཁྱབ་པའི་ཡང་དམིགས་སུ་མེད་པའི་རང་
བྱུང་གི་ཞིང་ཁམས་ཐོག་མ་དང་ཐ་མ་མེད་པ། མཐའ་དང་དབུས་མེད་པ་ལས་
ཀྱང་འདས་པ། ངོ་བོ་རང་བཞིན་གྱིས་རྣམ་པར་དག་པ་ཉིད་དུ། རང་བྱུང་
ལྷུན་གྲུབ་ཀྱི་གཞལ་མེད་ཁང་ཆེན་པོ་ཡེ་ཤེས་གསང་བ་བསམ་གྱིས་མི་ཁྱབ་པའི་
ཡོན་ཏན་གྱིས་ཉེ་བར་བརྒྱན་པའི་ཕོ་བྲང་རྣམ་པར་དག་པའོ། །འདིའི་རིགས་
ནི་རང་བྱུང་རང་བཞིན་གྱི་བྱང་ཆུབ་སེམས་ཀྱི་ཁམས་སྙིང་པོ་བླ་ན་མེད་པའི་
རིགས་སོ། །འདིའི་ཡབ་ནི་རང་བཞིན་གྱི་ཡེ་ཤེས་ཕྱོགས་ལས་རྣམ་པར་རྒྱལ་བ་
ཞེས་བྱ་བའི་དཔའ་བོ་ཆེན་པོའོ། །འདིའི་ཡུམ་ནི་རང་བཞིན་གྱི་དབྱིངས་་
གསང་བ་བསམ་གྱིས་མི་ཁྱབ་པ་ཞེས་བྱ་བའི་དཔའ་མོ་ཆེན་མོའོ། །དེའི་སྲས་
འདི་ཉིད་ཁྱེའུ་རང་བྱུང་གི་རྡོ་རྗེ་སེམས་དཔའ་བདེ་བ་ཆེན་པོའི་འཁོར་ལོ་གསང་
817



བ་བསམ་གྱིས་མི་ཁྱབ་པའི་ཡང་ཆེས་བསམ་གྱིས་མི་ཁྱབ་པའི་རྡོ་རྗེ་འཆང་ཆེན་
པོ་ཉིད་དེ། བཅོམ་ལྡན་འདས་འདི་ཉིད་སྐུ་གསུང་ཐུགས་མི་ཟད་པ་རྒྱན་གྱི་
འཁོར་ལོ་ཆེན་པོ་དང་། གར་ཆེན་པོའི་ཉམས་མཚན་དང་དཔེ་བྱད་ཀྱི་ཡན་
ལག་གཟི་བརྗིད་ནུབ་པ་མེད་པའི་དཔལ་རྣམས་ནི། ཚད་དུ་མེད་པ་གཞལ་དུ་
མ་མཆིས་དམིགས་སུ་མེད་པ་བསམ་གྱིས་མི་ཁྱབ་པའི་ངོ་བོ་ཉིད་དོ། །དེའི་
ཡུམ་ནི་བཅོམ་ལྡན་འདས་མ་གསང་བ་ང་བཞིན་གྱིས་རྣམ་པར་དག་པའི་རྣལ་
འབྱོར་མ་ཆེན་མོ་དང་གཉིས་སུ་མེད་པའི་བདེ་བ་ཆེན་པོ་རྡོ་རྗེ་མི་ཤིགས་པའི་
རང་བཞིན་ལ་སྙོམས་པར་འཇུག་བཞིན་པའོ། །དེའི་འཁོར་རྨད་དུ་བྱུང་བ་
འདི་ལྟ་སྟེ། འགྲོ་བ་དང་འགྲོ་བ་མེད་པའི་མཚན་ཉིད་ཐམས་ཅད་དང་བྲལ་
བའི་བཅོམ་ལྡན་འདས་མ་མཁའ་འགྲོ་མ་ཆེན་མོ་ཞེས་བྱ་བ་དང་། བྱ་བ་དང་
བྱ་བ་མེད་པ་ལས་གྲོལ་བའི་བཅོམ་ལྡན་འདས་ལཱ་མ་ཆེན་མོ་དང་། སྐྱེ་བ་དང་
སྐྱེ་ བ་ མེད་ པ་ ལས་ གྲོལ་ བའི་ བཅོམ་ ལྡན་ འདས་ དུམ་ སྐྱེས་ མ་ ཆེན་མོ་ དང༌།
གཟུགས་ཅན་དང་གཟུགས་ཅན་མ་ཡིན་པ་ལས་རྣམ་པར་གྲོལ་བའི་བཅོམ་ལྡན་
འདས་གཟུགས་ཅན་མ་ཆེན་མོ་ཞེས་བྱ་བ་ལ་སོགས་ཏེ། ཡེ་ཤེས་དབྱིངས་ཀྱི་
རྣལ་འབྱོར་མ་ཆེན་མོ་བསམ་གྱིས་མི་ཁྱབ་པ་རྣམས་དང་། རབ་ཏུ་ཞི་བ་དང་
གཏུམ་པ་ལས་རྣམ་པར་གྲོལ་བའི་བཅོམ་ལྡན་འདས་མ་ཆེན་མོ་རབ་གཏུམ་མ་
ཞེས་བྱ་བ་ལ་སོགས་སྐུ་གསུང་ཐུགས་ཀྱི་རྣལ་འབྱོར་མ་ཆེན་མོ་བསམ་གྱིས་མི་
ཁྱབ་པ་རྣམས་དང༌། མཚན་ཉིད་དང་མཚན་ཉིད་མེད་པ་ལས་རྣམ་པར་གྲོལ་
བའི་བཅོམ་ལྡན་འདས་ཐོད་པ་ཆེན་པོ་ལ་སོགས་ཏེ་དཔའ་བོ་བསམ་གྱིས་མི་ཁྱབ་
པ་རྣམས་དང༌། དེ་ལྟར་ན་མཁའ་འགྲོ་མ་དང་མཁའ་འགྲོའི་ཚོགས་རེ་རེའང་
འཁོར་དཔག་ཏུ་མེད་པ་དང་བཅས་པས་ཉེ་བར་བསྐོར་ཏེ། མི་ཟད་པའི་རྡོ་རྗེ་
ངོ་བོ་ཉིད་ཀྱི་གསང་བ་བསམ་གྱིས་མི་ཁྱབ་པ་ལས་ཀྱང་འདས་པའི་ཆོས་ཀྱི་་
འཁོར་ལོ་ཆེན་པོ་རྒྱུན་ཆད་མེད་པ་སྐོར་བཞིན་པའི་ཚུལ་ནི། དུས་གསུམ་གྱི་
818



རྒྱལ་བ་ཐམས་ཅད་ཀྱིས་ཀྱང་སྤྱོད་ཡུལ་མ་ཡིན་ཞེས་གསུངས་ན། གཞན་ལྟ་ཅི།
ཞིག་སྨོས་ཏེ། ཨེ་མ་ཧོ་ཤིན་ཏུ་ཟབ་པའོ། །ཨེ་མ་ཧོ་རབ་ཏུ་གསང་བའོ། །
ཨེ་མ་ཧོ་རྨད་དུ་བྱུང་བའོ། །ཀྱེ་ཧོ་རྒྱལ་བ་རྒྱ་མཚོའི་ཡེ་ཤེས་རྒྱ་མཚོ་ཡི། །སྤྲུལ་
པ་རྒྱ་མཚོ་ཞིང་ཁམས་རྒྱ་མཚོར་བཀྱེ། །སྲས་བཅས་རྒྱ་མཚོའི་གསུང་དབྱངས་
རྒྱ་མཚོ་ཡིས། །བསྐལ་པ་རྒྱ་མཚོར་བརྗོད་ཀྱང་རྒྱ་མཚོའི་རྡུལ། །ཆ་ཡང་
བརྗོད་མིན་གཟིགས་པའང་ ཅང་མིན་ཞེས། །དམ་པ་གང་ཡིན་དེ་ལ་ཕྱག་་
འཚལ་ལོ། །ཞེས་རྣམ་པར་ཐར་པ་ཡེ་ཤེས་གསང་བ་བསམ་གྱིས་མི་ཁྱབ་པ་
སྣང་བ་ལས་བསམ་གྱིས་མི་ཁྱབ་པའི་རིམ་པ་རྣམ་པར་ཕྱེ་བ་སྟེ་ལེའུ་དང་པོའོ། །
གཉིས། ཆོས་སྐུ་ཡི་མཛད་འཕྲིན་གྱི་ཚུལ།།
དེ་ནས་ བཅོམ་ ལྡན་ འདས་ཆོས་ཀྱི་སྐུ་ཡི་ མཛད་འཕྲིན་གྱི་ཚུལ་ ཡང་།
གང་མཆོག་ཏུ་གསང་བ་བསམ་གྱིས་མི་ཁྱབ་པའི་བླ་མའི་བླ་མ་རྡོ་རྗེ་གསང་བ་
བསམ་གྱིས་མི་ཁྱབ་པ་ཆེན་པོ་འཆང་བ་ཉིད་ཀྱི་རང་བཞིན་གསང་བ་ཆེན་པོའི་
ཡེ་ཤེས། ། གང་ཤིན་ཏུ་ཡང་བླ་ན་མེད་པར་དྲི་མ་མེད་པའི་གནས་ཀྱི་ཆོས་ཀྱི་
སྐུའི་ཚུལ་ནི་འདི་ལྟ་སྟེ། ཡང་དག་དོན་གྱི་འོག་མིན་ཆོས་ཀྱི་དབྱིངས་རྣམ་པར་
དག་པ་རྒྱ་ཁྱོན་ཚད་བཟུང་ཐམས་ཅད་དང་བྲལ་བ་ན། ། ཡེ་ཤེས་སྣང་བ་དྲི་མ་
མེད་པའི་གཞལ་མེད་ཁང་རྡོ་རྗེ་བཙུན་མོའི་བྷ་ག་ཡངས་པ་ཆེན་པོའི་དབུས་སུ།
དཔལ་ཡེ་ཤེས་དབྱིངས་ལྷན་ཅིག་སྐྱེས་པའི་དཔལ་རྡོ་རྗེ་འཆང་ཆེན་པོ་བདེ་བར་
གཤེགས་པ་མ་ལུས་དེ་བཞིན་ཉིད་དུ་སྡོམ་པའི་བཅོམ་ལྡན་འདས་ཡུམ་གསང་བ་
བསམ་གྱིས་མི་ཁྱབ་པའི་བཅོམ་ལྡན་འདས་རྡོ་རྗེ་ཕག་མོ་ཆེན་མོ་དང་གཉིས་སུ་
མེད་པར་སྙོམས་པར་ཞུགས་ཤིང་། གར་གྱི་ཉམས་དགུ་མཚན་དང་དཔེ་བྱད་
ཀྱི་གཟི་བརྗིད་དམིགས་པ་ཟིལ་གྱིས་གནོན་པས་བཞུགས་པའོ། ། དེའི་འཁོར་
819



ནི་མཁའ་འགྲོ་མ་ཆེན་མོ་ལ་སོགས་ཏེ་ཡེ་ཤེས་བསམ་གྱིས་མི་ཁྱབ་པ་རྣམ་པར་
རོལ་པའི་མཁའ་འགྲོ་དང་། མཁའ་འགྲོ་མའི་ཚོགས་བསམ་གྱིས་མི་ཁྱབ་པས་
ཡོངས་སུ་གང་ཞིང་གསང་བ་རྡོ་རྗེ་ཡེ་ཤེས་བསམ་གྱིས་མི་ཁྱབ་པ་མངོན་པར་
འབྱུང་བ་ཞེས་བྱ་བའི་ཆོས་ཀྱི་འཁོར་ལོ་ཆེན་པོ་རྒྱུན་མི་ཆད་པ་ནི་འདུ་མི་མཛད་
བཞིན་དུ། ལྷང་ངེ་ལྷན་ནེ་ལྷམ་མེར་བཞུགས་སོ། །དེ་ཉིད་ཀྱི་རོལ་པ་ཡང་
དག་དོན་གྱི་འོག་མིན་མཁའ་སྤྱོད་དག་པའི་ཨོ་ཌན་ཞེས་བྱ་བ་དང་། ཛཱ་ལན་
དྷ་ར་ལ་སོགས་པ་རྣམས་ཀྱི་དབྱེ་བས་དཔག་ཏུ་མེད་ཅིང་བསམ་གྱིས་མི་ཁྱབ་
པའི་ཞིང་ཁམས་རྨད་དུ་བྱུང་བ་རྣམས་སུ། བཅོམ་ལྡན་འདས་ཀེང་རུས་རྡོ་རྗེ་
འཆང་བདེ་བ་ཆེན་པོའི་འཁོར་ལོ་རྣམས་ཀྱི་དབྱེ་བས་བསམ་གྱིས་མི་ཁྱབ་པ་
རྣམས་ནི། སོ་སོའི་འཁོར་མཁའ་འགྲོ་དང་མཁའ་འགྲོ་མ་དང་བདེ་བར་་་་
གཤེགས་པའི་ཚོགས་ཀྱི་དབྱིངས་ཡོངས་སུ་གང་བས་བསྐོར་ཏེ། གསང་བ་བླ་
ན་མེད་པ་མངོན་པར་བྱང་ཆུབ་པའི་ཆོས་ཀྱི་འཁོར་ལོ་འདུ་མི་མཛད་པ་བཞིན་
དུ། རྣམ་པར་འཕྲོ་བ། རྣམ་པར་རོལ་པའི་ཚུལ་རྣམས་ནི་བསམ་གྱིས་མི་
ཁྱབ་སྟེ་སུ་ཞིག་གིས་རྟོགས་པར་ནུས་སོ། ། ཨེ་མ་གཟུགས་མེད་གཟུགས་བཟང་
དམ་པ་དཔལ་ལྡན་དཔའ་བོ་ནི། །བླ་མེད་ཡེ་ཤེས་ལ་བཞུགས་ཡེ་ཤེས་དེ་ལ་
ཡང་། །མི་གནས་གནས་པ་རབ་སྒྲོལ་རྡོ་རྗེའི་ཟེར་འཕྲོ་ཅན། །ཀུན་གཟིགས་
ཀུན་ཁྱབ་ཀུན་ལ་ཀུན་ནས་ཕྱག་འཚལ་ལོ། །ཞེས་རྣམ་པར་ཐར་པ་ཡེ་ཤེས་
གསང་བ་བསམ་གྱིས་མི་ཁྱབ་པ་སྣང་བ་ལས་ཆོས་ཀྱི་སྐུའི་རིམ་པར་ཕྱེ་བ་སྟེ་ལེའུ་
གཉིས་པའོ། །
གསུམ།
ལོངས་སྤྱོད་རྫོགས་པའི་སྐུའི་
མཛད་འཕྲིན་གྱི་ཚུལ།
དེ་ནས་ལོངས་སྤྱོད་རྫོགས་པའི་མཛད་འཕྲིན་གྱི་ཚུལ་ཡང་། གསང་བ་
820



བསམ་གྱིས་མི་ཁྱབ་པའི་བླ་མའི་བླ་མ་ཆེན་པོའི་རང་བཞིན་གྱི་ཡེ་ཤེས་ལས་དང་།
མཆོག་ཏུ་དཔའ་བར་འགྲོ་བ་དང་ཆོས་ཀྱི་སྤྱན་དྲི་མ་མེད་པའི་ཡེ་ཤེས་ཀྱི་སྣང་བ་
ཚད་མེད་ པ་ཡོངས་སུ་རྒྱས་ཤིང་རྣམ་པར་འཕྲོ་བ་རྣམ་པར་རོལ་པ་ཆེན་པོ་་
ལོངས་སྤྱོད་རྫོགས་ཤིང་རྫོགས་པར་བྱེད་པའི་ཚུལ་ནི་འདི་ལྟ་སྟེ། ཡང་དག་པ་
དོན་གྱི་འོག་མིན་ཆོས་ཀྱི་དབྱིངས་འོད་གསལ་བ་ཆེན་པོའི་ཡེ་ཤེས་ཀྱི་སྣང་བ་སྣ་
ཚོགས་པས་ཀུན་ནས་རབ་ཏུ་བཀྲ་ཞིང་རྒྱ་ཆེན་པོ་མཐའ་ཡས་ཤིང་། མུར་ཐུག་
པ་མེད་པ་ན། ཡེ་ཤེས་ཀྱི་སྣང་བ་རབ་ཏུ་གསལ་བའི་གཞལ་མེད་ཁང་ཡངས་
པ་ཆེན་པོ། རིན་པོ་ཆེའི་གདུགས་དང༌། རྒྱལ་མཚན། དྲུ་བ་དང་དྭ་བ་
ཕྱེད་པས་ཉེ་བར་མཛེས་པས་བརྒྱན་པ། རྒྱུན་དུ་སྦྲེང་མ་ལ་ སོགས་ཕྱི་ནང་
གསང་བའི་རྡོ་རྗེ་གཟུངས་མ་ཆེན་མོ་རྣམས་ནི། སྤྲུལ་པ་ཡང་སྤྲེལ་གྱི་ཚོགས་
དཔག་ཏུ་མེད་ཅིང་བརྗོད་ཀྱིས་མི་ལངས་པ་རྣམས་གླུ་གར་རོལ་མོ་སྣ་ཚོགསཀྱིས་
རྣམ་པར་རོལ་པར་གནས་པ། དེ་དག་རེ་རེ་ལ་ཡང་དཔའ་བོ་མཉེས་བྱེད་ཀྱི་
འོད་ཟེར་ཉི་མ་བྱེ་བ་ལས་དཔག་ཏུ་མེད་པ་ཀུན་ནས་སྤྲོ་བས་འོད་ཟེར་ཕྲ་མོ་རེ་
རེའི་རྒྱུན་ལ་ཡང་རྡོ་རྗེ་ཡེ་ཤེས་ཀྱི་གཟུངས་མ་ཞིང་གི་རྡུལ་སྙེད་ཀྱི་གྲངས་དང་
མཉམ་པ། དེ་དག་ཀྱང་རེ་རེ་བཞིན་དུ། ཞིང་ཁམས་དང་། འཁོར་དང་།
འདོད་ཡོན་གྱི་བཀོད་པ་མཐའ་ཡས་པས་ཀུན་ནས་བརྒྱན་པ། དེ་རྣམས་ཀྱི་
འོད་ཟེར་དཔག་ཏུ་མེད་པ་རྣམས་ལ་ཡང་། སྤོས་དང་མེ་ཏོག་ལ་སོགས་མཆོད་
པའི་སྤྲིན་གྱི་ཕུང་པོ་ཀུན་ནས་འཕྲོ་ཞིང་འཕྲོ་བའི་སྒྲ་ལ་ཡང༌། དཔའ་བོ་ཆེན་
པོའི་མཛད་འཕྲིན་ཡོངས་སུ་བསྔགས་ཤིང་། བསྟོད་པའི་དབྱངས་ཀྱི་ཡན་་
ལག་རྒྱ་མཚོ་ནི། རང་བཞིན་གྱིས་ལྷུན་གྱིས་གྲུབ་བཞིན་པས་བརྒྱན་པ། དེ་
ལྟ་བུའི་ཕོ་བྲང་ཆེན་པོའི་དབུས་སུ་མཐའ་ལ་མི་གནས་པའི་གདན་ཡངས་པ་ལ།
དཔལ་ལྡན་དཔའ་བོ་རྡོ་རྗེ་འཆང་ལྷན་སྐྱེས་བདེ་བ་ཆེན་པོ་ལོངས་སྤྱོད་རྫོགས་
པའི་སྐུ་ནམ་མཁའ་ཡོངས་སུ་དྭངས་པའི་མདོག་ལྟར་གསལ་བ། མཚན་དང་
821



དཔེ་བྱད་རེ་རེ་ལ་འཕྲོས་པའི་དབྱེ་བ་ཕྲག་དཔག་ཏུ་མེད་པས་བརྒྱན་པ་གར་
དགུའི་རྩལ་དཔག་ཏུ་མེད་པ་དང་ལྡན་པ། བཅོམ་ལྡན་འདས་གསང་བ་་
བསམ་གྱིས་མི་ཁྱབ་པའི་ཕག་མོ་ཆེན་མོའི་བྷ་ག་ལ་གཉིས་སུ་མེད་པའི་བདེ་བ་
ཆེན་པོ་ལ་སྙོམས་པར་ཞུགས་པའོ། །
བཅོམ་ལྡན་འདས་དཔའ་བོ་ཆེན་པོའི་སྐུ་གསུང་ཐུགས་ཡེ་ཤེས་ཀྱི་གསང་
བ་བསམ་གྱིས་མི་ཁྱབ་པའི་འོད་ཟེར་འཇིག་རྟེན་གྱི་ཁམས་མ་ལུས་ཞིང་ལུས་པ་
མེད་པའི་ཉི་མའི་དཀྱིལ་འཁོར་གཅིག་ཏུ་བསྡུས་པ་ལས་ཀྱང་ཆེས་དཔག་ཏུ་མེད་
ཅིང་ཚད་དུ་མེད་པ་ཀུན་ནས་འཕྲོ་བ། དེའི་འོད་ཟེར་ཤིན་ཏུ་ཕྲ་བ་རེ་རེའི་
རྒྱུན་ལའང་བཅོམ་ལྡན་འདས་རྡོ་རྗེ་དེ་བཞིན་གཤེགས་པ་དང༌། རྡོ་རྗེ་ཉི་མ་
དང༌། རྡོ་རྗེ་གར་གྱི་དབང་ཕྱུག་དང༌། རྡོ་རྗེ་རྒྱལ་པོ་དང་། ཧེ་རུ་ཀ་རྡོ་རྗེ་
དང་། དཔལ་རྡོ་རྗེ་སེམས་དཔའ་ཆེན་པོ་རྣམས་ཀྱི་དབྱེ་བས་དཔག་ཏུ་མེད་
པའི་ཞིང་རྡུལ་གྱི་གྲངས་ལས་ཀྱང་ཆེས་དཔག་ཏུ་མེད་པ་བརྗོད་ཀྱིས་མི་ལངས་
པའི་ཚོགས་རྣམས་ནི་རེ་རེ་ལ་ཡང་འཁོར་དང་ཞིང་ཁམས་གསང་བ་རྡོ་རྗེ་རྨད་
དུ་བྱུང་བའི་མཛད་འཕྲིན་མཐའ་ཡས་ཤིང་མུ་མེད་པའི་རང་བཞིན་ཅན་ནོ། །
དཔའ་བོ་ཆེན་པོའི་འཁོར་ཡོངས་སུ་འདུས་པའི་གཙོ་བོ་ནི། མཁའ་
འགྲོ་མ་ཆེན་མོ་ལ་སོགས་པ་གསང་བ་བསམ་གྱིས་མི་ཁྱབ་པའི་དབྱིངས་ཀྱི་མཁའ་
འགྲོ་མའི་ཚོགས་ཡེ་ཤེས་ཀྱི་དབྱིངས་ཡོངས་སུ་གང་བ་དང་། གཞན་ཡང་་
མཁའ་འགྲོ་དང༌། བདེ་བར་གཤེགས་པ་རྒྱ་མཚོ་མཐའ་ཡས་པ་དང་། བྱང་
ཆུབ་སེམས་དཔའ་སེམས་དཔའ་ཆེན་པོ་རབ་འབྱམས་རྒྱ་མཚོའི་ཚོགས་དང་
བཅས་པས། གསང་བ་བླ་ན་མེད་པ་ཡེ་ཤེས་རྡོ་རྗེ་ཀུན་ནས་སྣང་བ་ཞེས་བྱ་
བའི་ཆོས་ཀྱི་འཁོར་ལོ་མངོན་པར་འདུ་མི་མཛད་པ་བཞིན་དུ་རྣམ་པར་གྲོལ་བ་
ཡོངས་སུ་རྫོགས་པར་མཛད་པའོ། །
གཞན་ཡང་དེའི་འཁོར་གྱི་རང་བཞིན་ལས་བཅོམ་ལྡན་འདས་ཐོད་པ་
822



ཅན་གྱི་རྡོ་རྗེ་འཆང་ཆེན་པོ་ལ་སོགས་པ་རྣམས་ཀྱི་དབྱེ་བས་དཔག་ཏུ་མེད་པ་
རྣམས་དང་། བཛ྄ཧེ་རུ་ཀ་དང། བུདྷ་ཧེ་རུ་ཀ་དང༌། རཏྣ་ཧེ་རུ་ཀ་དང་།
པདྨ་ཧེ་རུ་ཀ་དང་། ཀརྨ་ཧེ་རུ་ཀ་དཅ་། ཤྲཱི་ཧེ་རུ་ཀ་ལ་སོགས་པའི་དབྱེ་བ་
དཔག་ཏུ་མེད་ཅིང་མུར་ཐུག་པ་མེད་པ་རྣམས་ནི་སོ་སོའི་འཁོར་དང༌། ཞིང་
ཁམས་ལོངས་སྤྱོད་རྫོགས་པའི་མཛད་འཕྲིན་མཐའ་ཡས་པའི་ངོ་བོར་བཞུགས་
པ་རྣམས་ནི། བཅོམ་ལྡན་འདས་ལྷན་སྐྱེས་དཔའ་བོའི་རང་བཞིན་ཁོ་ན་ཉིད་
དེ། དོན་ཅི་ལྟ་བ་བཞིན་དུ་ནི་རྒྱལ་བའི་དབང་པོ་རྣམས་ཀྱིས་ཀྱང་རྟོགས་པར་
ཤིན་ཏུ་དཀའ་བར་རབ་ཏུ་གྲགས་པར་གྱུར་ན་གཞན་ལྟ་ཅི་ཞིག་སྨོས་པའོ། །
ཀྱེ་ཧོ་དག་དང་དག་པའི་ཡེ་ཤེས་སྤྱོད་ཡུལ་སྣང་བ་ཅན། །རྣམ་གྲོལ་ཀུན་གཞི་
པ་དང་ཡེ་ཤེས་སྟོབས་ཀྱི་ལས། །རྣམ་ཀུན་མཁྱེན་པ་ཉིད་ནས་རྣམ་ཀུན་ཞི་
བར་མཛད། །སྒྱུ་རྩལ་དཔེ་མེད་གང་ཡིན་དེ་ལ་ཕྱག་འཚལ་ལོ། །ཞེས་རྣམ་
པར་ཐར་པ་ཡེ་ཤེས་གསང་བ་བསམ་གྱིས་མི་ཁྱབ་པའི་སྣང་བ་ལས་ལོངས་སྤྱོད་
རྫོགས་པའི་རིམ་པར་ཕྱེ་བ་སྟེ། ལེའུ་གསུམ་པའོ། །
བཞི།
སྤྲུལ་པའི་སྐུའི་མཛད་འཕྲིན་གྱི་ཚུལ།
དེ་ནས་སྤྲུལ་པའི་སྐུའི་མཛད་འཕྲིན་གྱི་ཚུལ་ལ། ལོངས་སྤྱོད་རྫོགས་
པའི་ཚུལ་ལྡན་དཔའ་བོ་ཆེན་པོའི་གསང་བའི་འོད་ཟེར་གྱིཀྵརྒྱུན་ལས་སྣང་བའི་
དེ་བཞིན་གཤེགས་པ་ལ་སོགས་པའི་བདེ་བར་གཤེགས་པ་ཐམས་ཅཁྲུ་ཀྱི་གསང་
བ་བསམ་གྱིས་མི་ཁྱབ་པའི་འོད་ཟེར་ལས་ཕྱི་དང་ནང་བ་སྤུའི་དབང་པོ་ཀུན་ཏུ་
བདག་རིག་དང་གཞན་རིག་གི་རང་བཞིན་ལས་སྲིད་པ་དང་ཞི་བའི་རྣམ་པར་
སྣང་བ་ནི་འདི་ལྟ་སྟེ། བྱེ་བྲག་ཏུ་བ་སྤུ་གཅིག་གི་རྒྱུན་ལ་གང་གནས་པའི་ཚུལ་
_823



ཆ་ཙམ་བརྗོད་པ་ལྟ་ན། གང་བ་སྤུའི་རྒྱུན་ལས་གསང་བའི་འོད་ཀུན་ནས་སྣང་
བའི་རང་བཞིན་ལས་ཁམས་གསུམ་ལས་འདས་པའི་འཇིག་རྟེན་གྱི་ཞིང་ཁམས་
དང་། ཁམས་གསུམ་པའི་འཇིག་རྟེན་གྱི་ཞིང་ཁམས་དག་ནི། གངྒཱའི་ཀླུང་
གི་བྱེ་མ་སྙེད་ཀྱི་འཇིག་རྟེན་གྱི་ཞིང་ཁམས་དེ་ཡང་བྱེ་བ་ཕྲག་དཔག་ཏུ་མེད་པའི་
བར་དུ་བསྒྲེ་བརཁྱས་པའི་རྡུལ་གྱི་གྲངས་སྙེད་ལས་ཀྱང་ཚད་དུ་མེད་ཅིང་གཞལ་
དུ་མ་མཆིས་དཔེ་དང་ཟླར་ཡང་མི་རུང་རྒྱུའི་ཆར་ཡང་མི་བཟོད་པ་ཡོད་ཅེས་
གྲགས་སོ། །
དེ་དག་གི་བྱེ་བྲག་ཏུ་ཡང་སྟོང་གསུམ་མི་མཇེད་ཀྱི་འཇིག་རྟེན་གྱི་ཞིང་
ཁམས་འདི་ཉིད་དུ་ཡང་ཁམས་གསུམ་པ་བྱེ་བ་ཕྲག་བརྒྱ་ཉིད་དུ་གནས་པ་ལས།
བྱེ་བྲག་ཏུ་ཞིང་འདིའི་འདོད་པ་དང་གཟུགས་དང་གཟུགས་མེད་པའི་ལས་རྣམ་
པར་གཡོ་བ་ཇི་ལྟ་བ་བཞིན་དུ། ཀུན་ལ་ཡང་དེ་ལྟར་ཟད་པས་ན། ཐམས་
ཅད་དུ་སྡུག་བསྔགྲེ་བ་དང༌། ཀུན་འབྱུང་བའི་རང་བཞིན་ནི་སྨིག་རྒྱུ་དང་སེང་
གེ་ཟླ་བའི་གྲོང་ཁྱེར་བཞིན་དུ་རྣགེ་པར་གཡོ་བ་ཉིད་དོ། །
ཀྭ་ཡེ་དེ་བཞིན་ཉིད་ལས་གཡོ་བ་མེད་བཞིན་རབ་རིབ་ཀྱི། །སྒྱུ་རྩལ་
སྐྱེས་བུས་དེ་བཞིན་ལོངས་སྤྱོད་ཇི་བཞིན་དུ། །ཅི་ལྟར་བདེན་རྟོག་རྣམ་སྤྱོད་དེ་
ལ་དེ་མེད་ཅེས། །སྟོན་མཛད་དཔའ་བོ་གང་ཡིན་དེ་ལ་ཕྱག་འཚལ་ལོ། །དེ་
ལྟར་སྣང་བའི་རྣམ་པ་ཀུན་གྱི་ངོ་བོར་བཞུགས་པའི་ཕྱིར་ཏེ་ཕྲིན་ལས་ནི། ཆོས་
ཀྱི་སྐུ་དང་། ལོངས་སྤྱོད་རྫོགས་པའི་སྐུ་དང་། མཆོག་གི་སྤྲུལ་པའི་སྐུ་དང་།
བྱང་ཆུབ་ སེམས་ དཔའ་ དང༌། ཉན་ཐོས་དང༌། རང་ སངས་ རྒྱས་ དང་།
ཕལ་པ་སྟེ་མོས་པ་སྣ་ཚོགས་པ་འདུལ་བར་མཛད་པའོ། ། །
དེ་ལ་ཐོག་མར་ཆོས་ཀྱི་སྐུའི་ཡུལ་དང་། འཁོར་དང༌། ཆོ་འབྲང་གི་
ཚུལ་ཅུང་ཟད་བརྗོད་པ་ལྟ་ན། འདིའི་ཡུལ་ནི་ལྷོ་རྒྱལ་འཛམ་བུ་གླིང་མ་ག་དྷ་
དཔལ་ལྡན་རྡོ་རྗེའི་གདན་ཆེན་པོ་སྟེ། འདི་ནི་འཛམ་བུ་གླིང་གི་རྡུལ་སྐྱེ་བ་
824



དང་འཇིག་པའི་ཆོས་ཀྱིས་མ་གོས་པ། ཁམས་གསུམ་པའི་གཟུང་འཛིན་གྱི་
རྟོག་པའི་མཚན་མས་རྫི་བར་མི་ནུས་ཤིང་། གཟུང་རྟོག་ཟིལ་གྱིས་གནོན་པ་
རབ་ཏུ་ཞི་བ་ལས་ཀྱང་རྣམ་པར་རྒྱལ་བའི་གནས་རྣམ་པར་དག་པ་སྟེ། དེའི་
ཕྱི་རོལ་ཏུ་ཡང་དེ་ཁོ་ན་ལྟར་ཡུལ་གྱི་རྡོ་རྗེ་གདན་ཆེན་པོ་ཉི་ ཤུ་རྩ་བཞི་དང་།
དུར་ཁྲོད་ཆེན་པོ་བརྒྱད་ཀྱི་རྡོ་རྗེའི་གདན་རྣམས་ཀྱིས་བརྒྱན་པའོ། །
དེ་ལྟར་བྱང་ཆུབ་སྙིང་པོའི་རྒྱན་བདེ་བ་ཆེན་པོའི་ཞིང་ཁམས་རྒྱ་ཁྱོན་ཚད་
དང་གཞལ་དུ་མེད་པ་ལ། ཡེ་ཤེས་ཀྱི་སྣང་བ་རྣམ་པར་དག་པའི་གཞལ་མེད་
ཁང་ཆེན་པོ་གདུགས་དང་རྒྱལ་མཚན་དང་བ་དན་དང་། རིན་པོ་ཆེ་དུ་མས་
ཉེ་བར་སྤྲས་པ། དྲིལ་བུ་གཡེར་ཀ་དང༌། རྣམ་པར་ཐར་པའི་རང་བཞིན་གྱི་
སྒོ་རིམ་པ་གསུམ་ལས་ཀྱང་ཐེག་པ་ཆེན་པོའི་ཆོས་ཀྱི་སྒྲ་སྣ་ཚོགས་མངོན་པར་
འབྱུང་བ། རྡོ་རྗེའི་གཟུངས་མ་ཕྱི་ནང་གསང་བའི་རང་བཞིན་རྣམས་སྤྲུལ་པ་
ཡང་སྤྲུལ་དང་བཅས་པས་བདེ་བ་ཆེན་པོས་ཉེ་བར་མཆོད་པ། དེའི་དབུས་སུ་
སྲིད་ཞིའི་དྲེགས་པ་ཅན་རྣམས་གནོན་པའི་གདན་ལ། བཅོམ་ ལྡན་འདས་
དཔལ་ལྷན་ཅིག་སྐྱེས་པ་རྡོ་རྗེ་འཆང་བདེ་བ་ཆེན་པོའི་འཁོར་ལོ། ནོར་བུ་ཐོན་
ཀ་ནག་པོ་ལྟར་གསལ་བ། མཚན་དང་དཔེ་བྱད་གར་གྱི་ཉམས་དུ་མ་དང་ལྡན་
པ། རྒྱན་ཆ་ལུགས་ཡོངས་སུ་རྫོགས་ཤིང་བཅོམ་ལྡན་འདས་མ་གསང་བ་་་
བསམ་གྱིས་མི་ཁྱབ་པའི་རྡོ་རྗེ་ཕག་མོ་ཆེན་མོའི་བྷ་ག་ལ་གཉིས་སུ་མེད་པའི་བདེ་
བ་ཆེན་པོ་ལ་སྙོམས་པར་ཞུགས་ཤིང༌། ཐུགས་ཀྱི་གསང་བ་བསམ་གྱིས་མི་ཁྱབ་
པའི་གཟི་བརྗིད་ཀྱི་དཔལ་དང་ལྡན་པའོ། །དེའི་འཁོར་དུ་བཅོམ་ལྡན་འདས་
མ་མཁའ་འགྲོ་མ་ཆེན་མོ་ལ་སོགས་པ་གསང་བ་བསམ་གྱིས་མི་ཁྱབ་པའི་དབྱིངས་
ཀྱི་མཁའ་འགྲོ་མ་རྣམས་ནི། ས་གཞི་ནམ་མཁའ་བར་སྣང་ཡོངས་སུ་གང་བ་
རྣམས་དང་། དེ་བཞིན་དུ་རབ་གཏུམ་དཔའ་མོ་ལ་སོགས་པའི་མཁའ་འགྲོ་
ཆེན་མོ་རྣམས་དང་། ཐོད་པའི་དུམ་བུ་ཅན་ལ་སོགས་པའི་དཔའ་བོ་རྣམས་
825



དང་། དེ་བཞིན་གཤེགས་པ་ལ་སོགས་པའི་རྣལ་འབྱོར་གྱི་དབང་ཕྱུག་ཆེན་པོ་
རྣམས་དང་། ལྟུང་བྱེད་མ་ལ་སོགས་པའི་རྣལ་འབྱོར་གྱི་དབང་ཕྱུག་མ་ཆེན་མོ་
རྣམས་དང༌། རྡོ་རྗེ་སེམས་དཔའ་ལ་སོགས་ཏེ་རྡོ་རྗེའི་གོ་ཆ་ཆེན་པོ་རྣམས་
དང་། རྡོ་རྗེ་ཕག་མོ་ལ་སོགས་ཏེ་རྡོ་རྗེ་གོ་ཆ་ཆེན་མོ་རྣམས་དང༌། རྡོ་རྗེ་
འཛིན་པ་ལ་སོགས་བྱང་ཆུབ་སེམས་དཔའ་ཆེན་པོ་རྣམས་དང་། གནོད་་་་
མཛེས་རྒྱལ་པོ་ལ་སོགས་ཁྲོ་བོའི་ཚོགས་རྣམས་ཏེ། རི་རབ་རྡུལ་སྙེད་ཀྱི་གྲངས་
དང་མཉམ་པ་རྣམས་ཀྱིས་བསྐོར་བའོ། །གཞན་ཡང་འཇིག་རྟེན་སྣ་ཚོགས་
ཡོངས་སུ་འདུལ་བའི་ཏིང་ངེ་འཛིན་གྱིས་ཉེ་བར་སྤྲུལ་པའི་འཁོར་ནི། ལྷ་དང་།
ཀླུ་དང༌། གནོད་སྦྱིན་དང་། དྲི་ཟ་དང༌། གཤིན་རྗེ་དང་། ཤ་ཟ་ལ་
སོགས་པ་ནི་བརྗོད་ཀྱིས་མི་ལངས་པའི་ཡང་བརྗོད་ཀྱིས་མི་ལངས་པའི་ཚོགས་
ཀྱིས་ཡོངས་སུ་བསྐོར་བའོ། །དེའི་ཚེ་དེའི་དུས་ན་བཅོམ་ལྡན་འདས་རྡོ་རྗེ་ཕག་
མོ་ཆེན་མོས་བསམ་གྱིས་མི་ཁྱབ་པའི་བདེ་བ་ཆེན་པོས་མཆོད་པའི་ངོ་མཚར་གྱི་
ཚུལ་དུ། བཅོམ་ལྡན་འདས་ལྷན་སྐྱེས་བདེ་བ་ཆེན་པོ་མངོན་པར་འདུ་མི་་
མཛད་བཞིན་དུ་གསང་བ་རྡོ་རྗེ་རྨད་དུ་བྱུང་བ་བླ་ན་མེད་པའི་བླ་མའི་བླ་མ།
བསམ་གྱིས་མི་ཁྱབ་པ་མངོན་པར་འབྱུང་བ་རྣམ་པར་རོལ་པ་རྣམ་པར་འཕྲོ་བ་
ཞེས་བྱ་བའི་ཆོས་ཀྱི་འཁོར་ལོ་རྒྱུན་ཆད་མེད་པའི་རང་བཞིན་དུ་བཞུགས་སོ། །
དེ་བཞིན་དུ་དེའི་འཁོར་གྱི་རང་བཞིན་དུ་གནས་པའི་ཡུལ་ཆེན་པོ་ཉི་ཤུ་རྩ་
བཞི་རྣམས་སུ་བཅོམ་ལྡན་འདས་ཐོད་པའི་དུམ་བུ་རྡོ་རྗེ་འཆང་བདེ་བ་ཆེན་པོའི་
འཁོར་ལོ་ལ་སོགས་པ་རྣམས་དང་། དུར་ཁྲོད་ཆེན་པོ་རྣམས་སུ་བཅོམ་ལྡན་
འདས་ཞེ་སྡང་རྡོ་རྗེ་འཆང་ལ་སོགས་པ་རྣམས་ཀྱང་རྡོ་རྗེ་ཐེག་པ་བླ་ན་མེད་པའི་
ཆོས་ཀྱི་འཁོར་ལོ་རྒྱུན་བཞིན་དུ་གནས་ཞེས་གྲགས་སོ། །དེ་ལྟར་བཅོམ་ལྡན་
འདས་བདེ་བ་ཆེན་པོའི་གསང་བ་བསམ་གྱིས་མི་ཁྱབ་པའི་རྩ་བའི་རྒྱུད་ཆེན་མོ་
ཅི་ལྟར་གསུངས་པ་ནི་བཅོམ་ལྡན་འདས་མཁའ་འགྲོ་མ་ཆེན་མོ་ལ་སོགས་པ་ལ་
826



ཉེ་བར་གཏད་དེ། བཅོམ་ལྡན་འདས་མ་རྣམས་ཀྱི་ཐུགས་ལ་རྡོ་རྗེ་གསང་བ་
བསམ་གྱིས་མི་ཁྱབ་པའི་ཐིག་ལེ་ཆེན་པོ་ཡི་གེ་མེད་པའི་ཚུལ་དུ་གནས་པར་་
མཛད་དོ། །དེ་ནས་བཅོམ་ལྡན་འདས་མ་རྣམས་ཀྱིས་ཀྱང་བསམ་གྱིས་མི་ཁྱབ་
པའི་སྟོང་པ་ཆེན་པོ་ཡི་གེ་དྲུག་གི་ངོ་བོར་བྱིན་གྱིས་བརླབས་ཏེ། བཻཌཱུརྱ་མཐོན་
ཀ་ཆེན་པོའི་ཤོག་གུ་ལ་མཁའ་འགྲོ་མ་རྣམས་ཀྱིས་གསང་བ་པདྨ་རཱ་གའི་ཡི་གེར་
བྲིས་ཏེ། ཡུམ་གྱི་གནས་ཨོ་ཊུན་རང་བྱུང་གི་ཞིང་ཁམས། གྷནྡྷོ་ལའི་གཙུག་
ལག་ཁང་ཆེན་པོའི་ནང་དུ། གཙུག་ལག་གི་རེའུ་མིག་དྲུག་ཅུ་རྩ་བཞིར་གནས་
པའི་དབུས་སུ། ཕོ་བྲང་རེའུ་མིག་དགུའི་གཙུག་ལག་གི་དཀྱིལ་དེ་བཞིན་་་་
གཤེགས་པ་རྣམས་ཀྱི་སྨོན་ལམ་ལས་གྲུབ་པའི་ཡིད་བཞིན་ནོར་བུ་ཆེན་པོ་ལས་
གྲུབ་པའི་གཞལ་མེད་ཁང་ཆེན་པོའི་དབྱིངས་ན། གསང་བ་བླ་ན་མེད་པ་་
མཐའ་དག་གི་སྙིང་པོ། བདེ་བར་གཤེགས་པ་རྣམས་ཀྱི་བསྟན་པ་རིན་པོ་ཆེའི་
འབྱུང་གནས། ལྷ་དང་མི་རྣམས་ཀྱི་དཔལ་འབྱོར་ཕུན་སུམ་ཚོགས་པའི་ཞིང་།
སྲིད་པ་མུ་མཐར་ཐུག་གི་བར་དུ་འགྲོ་བའི་དོན་ལ་བཞུགས་སུ་གསོལ་ཞིང་བཅོམ་
ལྡན་འདས་མ་ཉིད་ལ་མཁའ་འགྲོ་མ་ཞིང་རྡུལ་གྲངས་སྙེད་དང་བཅས་པ་རྣམས་
ཀྱིས་བསྐོར་ནས་མཆོད་ཅིང་འཕྲིན་ལས་མཐར་ཕྱིན་པར་མཛད་པའོ། །དེ་
ལྟར་རྩ་བ་དྲུག་ལ་དྲུག་དྲུག་དུ་གྱེས་པའི་སུམ་ཅུ་རྩ་དྲུག་དང་། དེ་ཐབས་ཤེས་
ཀྱིས་ཕྱེ་བས་བདུན་ཅུ་རྩ་གཉིས་ཏེ། རྩ་རྒྱུད་བདུན་ཅུ་རྩ་གཉིས་ཞེས་གྲགས་
སོ། །
དེ་ཉིད་ཀྱང་རྣམ་པར་དབྱེ་ན་ཉིས་ཁྲི་གཅིག་སྟོང་དྲུག་བརྒྱ་དང་། དེ་
ལས་ཀྱང་བྱེ་བ་ཕྲག་དཔག་ཏུ་མེད་པ་འབྱུང་བར་གསུངས་སོ། །གཞན་ཡང་
དུར་ཁྲོད་ཀྱི་གནས་སུ་ཞེ་སྡང་རྡོ་རྗེ་ཆེན་པོ་རྣམས་ཀྱིས་གསུངས་པའི་ཡན་ལག་
རྒྱུད་སྡེ་དཔག་ཏུ་མེད་པའི་གྲངས་སྙེད་པ་རྣམས་ནི་ཕྱི་མ་རེའུ་མིག་དྲུག་ཅུ་རྩ་
བཞི་རྣམས་སུ་བཞུགས་པར་གསུངས་སོ། །དེ་ལྟར་བླ་ན་མེད་པའི་རྡོ་རྗེ་ཐེག་
827



པའི་བསྟན་པ་ནི། བཅོམ་ལྡན་འདས་བདེ་བ་ཆེན་པོ་ཉིད་ཀྱི་རྣམ་པར་འཕྲུལ་
པ་ཏི་ལོ་པ་ཆེན་པོ་དང། ཨིནྡྲ་བོ་དྷི་ལ་སོགས་ཏེ་བརྒྱད་དང་བཅུ་རུ་གྲགས་པ་
རྣམས་ཀྱིས་ཅི་སྲིད་འཁོར་བ་མ་སྟོང་བར་དུ་འཛིན་སྐྱོང་སྤེལ་བར་མཛད་ཅེས་
གྲགས་སོ། །ཀྱེ་ཧོ་བསམ་གྱིས་མི་ཁྱབ་བསམ་པ་ཀུན་གྱི་རང་བཞིན་ཅན། །
བརྗོད་དུ་མེད་པ་བརྗོད་པ་ཀུན་གྱི་གཞིར་གྱུར་པ། །རྡོ་རྗེ་འཆང་ཆེན་རྡོ་རྗེའི་
གདན་བཞུགས་གང་དེ་ལ། །བདག་གམ་བདག་ལྟ་མ་ལུས་ཀུན་གྱིས་ཕྱག་
འཚལ་ལོ། །ཞེས་ཆོས་ཀྱི་སྐུའི་རིམ་པ་ཆ་ཤས་ཙམ་མངོན་པར་བརྗོད་པའོ། །
གཉིས་པ་ལོངས་སྤྱོད་རྫོགས་པའི་ཚུལ་ཡང་། ལྷའི་བུ་དབང་ཕྱུག་ཆེན་
པོ་འདུལ་བའི་དོན་གྱིས་ཀྱང་གཟུགས་ཀྱི་ཁམས་ཀྱི་འོག་མིན་ལྟ་ན་སྡུག་པ་སྡུག་
པོ་བཀོད་པའི་ཞིང་ཁམས་ན། དེ་བཞིན་གཤེགས་པ་ཐམས་ཅད་ཀྱི་སྨོན་ལམ་
ལས་གྲུབ་པའི་གཞལ་མེད་ཁང་ཡངས་པ་ཆེན་པོ་ཡོན་ཏན་དུ་མས་རབ་ཏུ་བརྒྱན་
པ་ན། བཅོམ་ལྡན་འདས་རྣམ་པར་སྣང་མཛད་ཆེན་པོ་ཉིད་ཀྱི་ཐུགས་ལས་
སྤྲུལ་པའི་མི་བསྐྱོད་རྡོ་རྗེ་དང༌། རིན་ཆེན་འབྱུང་ལྡན་དང་། འོད་དཔག་ཏུ་
མེད་པ་དང་། རྟ་མཆོག་རྒྱལ་པོ་སྟེ། དེ་བཞིན་གཤེགས་པའི་ཚོགས་རྣམས་
དང་། སྤྱན་མ་དང་མཱ་མ་ཀཱི་ལ་སོགས་ཏེ་རིགས་ཀྱི་ཡུམ་གྱི་ཚོགས་རྣམས་དང་།
ཤཱཀྱ་སེང་གེ་ལ་སོགས་ཏེ་དུས་གསུམ་གྱི་རྒྱལ་བ་རྣམས་དང༌། རྡོ་རྗེ་འཛིན་པ་
ལ་སོགས་ཏེ་བྱང་ཆུབ་སེམས་དཔའི་ཚོགས་རྣམས་དང་། ཁམས་གསུམ་རྣམ་
པར་རྒྱལ་བ་ལ་སོགས་ཏེ་ཁྲོ་བོའི་ཚོགས་དང་བཅས་པ་དཔག་ཏུ་མེད་པ་རྣམས་
ཀྱིས་བསྐོར་བའོ། །གཞན་ཡང་ལྷ་དང་གནོད་སྦྱིན་འབྱུང་པོ་ལ་སོགས་པ་་
དཔག་ཏུ་མེད་པས་བསྐོར་ཏེ། བཅོམ་ལྡན་འདས་དེ་བཞིན་གཤེགས་པ་་་་
ཐམས་ཅད་ཀྱི་དགོངས་པ་ཡོངས་སུ་འདུས་པ་ཞེས་བྱ་བའི་ཆོས་ཀྱི་འཁོར་ལོ་རྒྱུན་
ཆད་མེད་པར་བསྐོར་ཏེ། ལྷ་ལ་སོགས་པ་རྣམས་ཡོངས་སུ་སྨིན་པར་མཛད་པ་
སྟེ་དེ་ནི་ལོངས་སྐུའི་འཕྲིན་ལས་ཆ་ཙམ་བརྗོད་པའོ། །
828



ད་ཡང་སྤྲུལ་པའི་སྐུའི་ཚུལ་ཡང་དགའ་ལྡན་དུ་རྒྱལ་བའི་སྲས་དབང་
བསྐུར་ཞིང་སེར་སྐྱ་ལ་སོགས་ཏེ་གཟིགས་པ་རྣམ་པ་ལྔ་དང༌། མཛད་པ་བཅུ་
གཉིས་ཀྱི་སྒོ་ནས་སེམས་ཅན་ཡོངས་སུ་སྨིན་གྲོལ་མཛད་པ་སྟེ། འདི་ལྟར་་
མཆོག་གི་སྤྲུལ་པའི་སྐུ་རྣམས་ཀྱི་གདུལ་བྱའི་གཙོ་བོ་ནི། འདོད་ཆེན་དང༌།
མུ་སྟེགས་དང་། ཉན་ཐོས་དང༌། རང་སངས་རྒྱས་དང༌། བྱང་ཆུབ་་་
སེམས་དཔའི་ཐེག་པ་ལ་གསར་དུ་ཞུགས་པ་རྣམས་སྨིན་གྲོལ་མཛད་པ་ནི་ཆོས་
ཉིད་དེ། གཞན་བླ་ན་མེད་པར་ཡང་ལུང་སྟོན་ཞིང་ཐེག་པ་ཆེན་པོ་རྒྱུ་མཛད་
པ་ཉིད་དོ། །དེ་ནི་སྤྲུལ་པའི་སྐུའི་མཛད་པ་ཆ་ཙམ་བརྗོད་པའོ། ། ་
བྱང་ཆུབ་སེམས་དཔའི་ཚུལ་ཚངས་ཆེན་ན་བྱང་ཆུབ་སེམས་དཔའི་ཚངས་
པ་ཆེན་པོ་དང་། དགའ་ལྡན་ན་བྱམས་པ་ཆེན་པོ་དང༌། ལྕང་ལོ་ཅན་ན་
གསང་བའི་བདག་པོ་དང་། རི་བོ་རྩེ་ལྔ་ན་འཇམ་པའི་རྡོ་རྗེ་དང༌། པོ་ཊ་ལ་
ན་འཇིག་རྟེན་མགོན་པོ་ལ་སོགས་ཏེ་དཔག་ཏུ་མེད་པས་འགྲོ་བའི་དོན་མཛད་
པའོ། །
ཉན་ཐོས་ཀྱི་ཚུལ་ནི་བྱ་རྒོད་ཕུང་པོའི་རི་དང་ཏི་སེ་ལ་སོགས་པ་ན་་་་་
འཕགས་པ་གནས་བརྟེན་ཆེན་པོ་བ་ཀུ་ལ་ལ་སོགས་པ་རྣམས་ནི་ཉན་ཐོས་ཀྱི་
ཚུལ་གྱིས་སེམས་ཅན་གྱི་དོན་མཛད་པའོ། ། །
རང་སངས་རྒྱས་ཀྱི་ཚུལ་ཡང་མཆོག་གི་སྤྲུལ་པ་རྣམས་འབྱོན་པའི་ཐོག་
མཐའི་བར་དང༌། གཞན་དག་ཏུ་ཡང་སྟེ། རྫུ་འཕྲུལ་གྱི་སྐུའི་བཀོད་པས་
འགྲོ་བའི་དོན་མཛད་པའོ། །
ཕལ་པ་ནི་འཇིག་རྟེན་ཡོངས་ལ་ཁྱབ་པ་སྟེ། རྒྱལ་པོ་དང་། རྗེའུ་དང་།
བྲམ་ཟེ་དང་། ཤན་པ་དང་། ཁྱེའུ་དང༌། ཆུང་མ་ལ་སོགས་པས་སོ་སོའི་
སྤྱོད་པ་དང་མཐུན་པར་སེམས་ཅན་གྱི་དོན་མཛད་པའོ། །
རྡོ་ཤིང་ཆུ་དང་ཟམ་པའི་རང་བཞིན་དུ་བཞུགས་པ་རྣམས་ནི། དེ་དག་
829



ལས་འོད་དང་སྒྲ་ལ་སོགས་ཆོ་འཕྲུལ་ལ་བརྟེན་ནས། དེར་འཁོད་པའི་སྐྱེ་བོ་
དག་གི་ནད་དང་། གདོན་དང་མུ་གེ་དང་། དུས་འཁྲུགས་ངན་པ་རྣམས་ཉེ་
བར་ཞི་ཞིང་། ཆར་འབེབས་པ་དང་། སྲིད་སྲུང་ལ་སོགས་པའི་ཡོན་ཏན་
མཐོང་སྟེ། ངོ་མཚར་གྱི་མོས་པས་བསྟེན་པ་དང༌། ལ་ལ་དག་པའི་སྣང་བར་
ལོངས་སྤྱོད་རྫོགས་པའི་ཞིང་ཁམས་སྣང་སྟེ་མཁའ་ལ་སྤྱོད་པའི་དངོས་གྲུབ་ཀྱང་
ཐོབ་པར་འགྱུར་རོ། །དེ་ལྟར་འཇིག་རྟེན་ཀུན་ལ་ཁྱབ་ཅིང་འཕྲིན་ལས་སྣ་
ཚོགས་འཇུག་པའི་ཚུལ་ནི་རྒྱལ་བའི་སྲས་བློ་གྲོས་ཀྱི་སྤོབས་པ་མཐའ་ཡས་པ་
རྣམས་ཀྱིས་ཀྱང་བརྗོད་ཀྱིས་མི་ལངས་ཤིང་ལོངས་པར་མི་འགྱུར་ན། གཞན་
ལྟ་ཅི་ཞིག་སྨོས་པ་ཉིད་དོ། །ཀྭ་ཡེ་རྣམ་པ་ཀུན་དང་བྲལ་ཡང་རྣམ་པ་དུ་མའི་
གཟུགས། །རྣམ་པ་སྣ་ཚོགས་ཞིང་དུ་རྣམ་པ་ཀུན་མཛད་པ། །རྣམ་པར་གྲོལ་
དང་རྣམ་པར་དག་པ་མཆོག་རབ་སྟེར། །རྒྱལ་དང་ལྷ་མིའི་ལྷར་གྱུར་ཁྱོད་ལ་
ཕྱག་འཚལ་ལོ། །ཞེས་ཁམས་གསུམ་པའི་སྤྲུལ་པའི་སྐུའི་འཕྲིན་ལས་ཀྱི་རིམ་པ་
ཆ་ཙམ་བརྗོད་པའོ། །
དོན་གཉིས་པ་ཁམས་གསུམ་ལས་འདས་པའི་འཇིག་རྟེན་གྱི་ཞིང་ཁམས་
ཀྱི་སྤྲུལ་པའི་སྐུ་རྣམས་ཀྱི་འཕྲིན་ལས་ཀྱི་ཚུལ་རྣམས་ནི། དབུས་ཕྱོགས་གཡོ་བ་
མེད་པ་ཞེས་བྱ་བ་རིན་པོ་ཆེ་ཀ་ཀ་དཀར་པོ་ལས་གྲུབ་པ་རིན་པོ་ཆེ་སྣ་ཚོགས་ཀྱིས་
མིག་མངས་རིས་སུ་བྲིས་པའམ་པདྨོ་རིས་སུ་བྲིས་པའི་ཞིང་ཁམས་རྣམ་པར་དག་
པ་ན། དག་པའི་སྣང་བ་ཆེན་པོའི་གཞལ་མེད་ཁང་ཆེན་པོ་ན། བཅོམ་ལྡན་
འདས་རྣམ་པར་སྣང་མཛད་ཆེན་པོ་ལ་འཁོར་དེ་བཞིན་གཤེགས་པའི་རིགས་ཀྱི་
བདེ་བར་གཤེགས་པ་དང་རྒྱལ་བའི་སྲས་སེམས་དཔའ་དང་སེམས་མའི་ཚོགས་
དཔག་ཏུ་མེད་པ་མུ་མེད་པ་རྣམས་ཀྱིས་བསྐོར་ནས། ཆོས་ཐམས་ཅད་ངོ་བོ་
ཉིད་དག་པ་ཞེས་བྱ་བའི་ཆོས་ཀྱི་འཁོར་ལོ་རྒྱུན་ཆད་པ་མེད་པའི་རང་བཞིན་དུ་
བཞུགས་པ་དང་། དེ་བཞིན་དུ་ཤར་ཕྱོགས་མངོན་པར་དགའ་བ་ཞེས་བྱ་བ་
830



རིན་པོ་ཆེ་བིཌཱུརྨ་སྔོན་པོ་ལས་གྲུབ་པ་ན་དེ་བཞིན་གཤེགས་པ་མི་བསྐྱོད་རྡོ་རྗེ་ལ་
འཁོར་རྡོ་རྗེ་རིགས་ཀྱི་བདེ་བར་གཤེགས་པ་དང་སེམས་དཔའ་དང་སེམས་མའི་
ཚོགས་ཀྱིས་ཡོངས་སུ་བསྐོར་ཏེ། ཆོས་ཐམས་ཅད་སྒྲིབ་གཡོགས་ཐམས་ཅད་
དང་བྲལ་བ་ཞེས་བྱ་བའི་ཆོས་ཀྱི་འཁོར་ལོ་རྒྱུན་བཞིན་དུ་བཞུགས་པ་དང་།
ལྷོ་ཕྱོགས་རིན་ཆེན་སྤུངས་པ་ཞེས་བྱ་བ་རིན་པོ་ཆེ་ཛམ་བུ་ཆུ་བོའི་གསེར་ལས་
གྲུབ་པ་ན་དེ་བཞིན་གཤེགས་པ་རིན་ཆེན་འབྱུང་ལྡན་ལ་འཁོར་རིན་པོ་ཆེའི་
རིགས་ཀྱི་བདེ་བར་གཤེགས་པ་སེམས་དཔའ་དང་སེམས་མའི་ཚོགས་ཀྱིས་་་་་
ཡོངས་སུ་བསྐོར་ཏེ། ཆོས་ཐམས་ཅད་བྱེ་བྲག་མེད་པ་ཞེས་བྱ་བའི་ཆོས་འཁོར་
རྒྱུན་ཆད་མེད་པའི་ཚུལ་དུ་བཞུགས་པ་དང་། ནུབ་ཕྱོགས་བདེ་བ་ཅན་ཞེས་བྱ་
བ་རིན་པོ་ཆེ་པདྨ་རཱ་ག་ལས་གྲུབ་པ་ན་དེ་བཞིན་གཤེགས་པ་འོད་དཔག་ཏུ་མེད་
པ་ལ་འཁོར་པདྨ་རིགས་ཀྱི་བདེ་བར་གཤེགས་པ་དང་སེམས་དཔའ་དང་སེམས་
མའི་ཚོགས་ཀྱིས་ཡོངས་སུ་བསྐོར་ཏེ། ཆོས་ཐམས་ཅད་བྱེ་བྲག་མེད་པ་ཞེས་བྱ་
བའི་ཆོས་ཀྱི་འཁོར་ལོ་ལ་རྒྱུན་བཞིན་དུ་གནས་པ་དང་། བྱང་ཕྱོགས་ལས་རབ་
གྲུབ་པ་ཞེས་བྱ་བ་རིན་པོ་ཆེ་ཨིནྡྲ་ནཱི་ལ་ལས་གྲུབ་པ་ན། དེ་བཞིན་གཤེགས་པ་
དོན་ཡོད་གྲུབ་པ་ལ་འཁོར་ལས་ཀྱི་རིགས་ཀྱི་བདེ་བར་གཤེགས་པ་དང་སེམས་
དཔའ་དང་སེམས་མའི་ཚོགས་ཀྱིས་བསྐོར་བ་ལ། ཆོས་ཐམས་ཅད་གདོན་མི་
ཟ་བ་ཞེས་བྱ་བའི་ཆོས་ཀྱི་འཁོར་ལོ་རྒྱུན་བཞིན་དུ་གནས་པའོ། །
གཞན་ཡང་ཤར་ཕྱོགས་རིན་ཆེན་ཡོད་པ་ན་དེ་བཞིན་གཤེགས་པ་རིན་
ཆེན་སྙིང་པོ་ལ་སོགས་ཏེ། ཕྱོགས་བཅུའི་བདེ་བར་གཤེགས་པ་རྣམས་དང་
གཞན་ཡང་དཔག་ཏུ་མེད་པའི་ཚོགས་རྣམས་ཀྱིས་འགྲོ་བའི་དོན་མཛད་པ་་་
རྣམས་ནི། བསམ་གྱིས་མི་ཁྱབ་སྟེ་གང་སུ་ཞིག་གིས་བརྗོད་པར་ནུས་སོ། །ཀྱེ་
ཧོ་དག་པའི་སྣང་བ་དཔག་མེད་ཀུན་ནས་རྒྱས། །ཡོན་ཏན་སྣང་བ་དཔག་མེད་
ཀུན་ནས་གཟིགས། །རྣམ་གྲོལ་སྣང་བ་དཔག་མེད་ཀུན་ནས་བརྙེས། །སྟོན་
831



མཛད་སྲས་དང་བཅས་ལ་ཕྱག་འཚལ་ལོ། །ཞེས་རྣམ་པར་ཐར་པ་ཡེ་ཤེས་
གསང་བ་བསམ་གྱིས་མི་ཁྱབ་པ་སྣང་བ་ལས་སྤྲུལ་པའི་སྐུའི་རིམ་པར་ཕྱེ་བ་སྟེ་
ལེའུ་བཞི་པའོ། །
ལྔ། འཕྲིན་ལས་ལ་འཇུག་པའི་ཚུལ།
དེ་ལྟར་ཕྲིན་ལས་འཇུག་པའི་ཚུལ་ཡང་འདི་ལྟ་སྟེ། བཅོམ་ལྡན་འདས་
དཔལ་རྡོ་རྗེ་འཆང་ལྷན་ཅིག་སྐྱེས་པ་བདེ་བ་ཆེན་པོའི་འཁོར་ལོ་འདི་ནི། རབ་
ཏུ་གསང་བའི་སྐུ་བླ་ན་མེད་པའི་བླ་མའི་ཡང་བླ་མ། བསམ་གྱིས་མི་ཁྱབ་པའི་
ཡང་བསམ་གྱིས་མི་ཁྱབ་པ་ཉིད་དང་། རྣམ་པར་ཤེས་པ་དང༌། ཡེ་ཤེས་ཐུན་
མོང་དང་བསམ་གྱིས་མི་ཁྱབ་པའི་བྱེ་བྲག་དག་གི་རྟེན་ཞིང་འབྲེལ་བར་འབྱུང་བ་
ལས་ཉེ་བར་སྣང་བ་ཉིད་དེ། དོན་རང་གི་ངོ་བོ་ཉིད་ནི་ཡེ་ཤེས་ཤིན་ཏུ་རྣམ་
པར་དག་པའི་ཡང་སྤྱོད་ཡུལ་དུ་ཉེ་བར་དམིགས་པ་དང་བརྗོད་པའི་གནས་ཉིད་
དུ་མ་གྱུར་པ་ཉིད་ཀྱི་ཕྱིར། སངས་རྒྱས་བཅོམ་ལྡན་འདས་རྣམས་ཀྱིས་ཀྱང་མ་
གཟིགས་མི་གཟིགས་གཟིགས་པར་མི་འགྱུར་ཞེས་གསུངས་པས་ན། རྣམ་པར་
ཤེས་པ་ཅན་ལྟ་སྨོས་ཀྱང་ཅི་དགོས་སོ། །དེ་ལྟ་བས་ན་བླ་ན་མེད་པའི་ཡང་བླ་མ།
གོང་ན་མེད་པའི་གོང་མའི་ཡང་གོང་མ། དཔལ་ལྡན་བླ་མ་དམ་པ་ལྷན་སྐྱེས་
རྡོ་རྗེ་འཆང་ཆེན་པོ་འདི་ནི། གསང་བ་བླ་ན་མེད་པ་ལས་ཀྱང་ཆེས་གསང་བ། །
བསམ་གྱིས་མི་ཁྱབ་པའི་ཡང་བསམ་གྱིས་མི་ཁྱབ་པ་ཉིད་དུ་ཡང་དམིགས་པར་བྱ་
བ་མ་ཡིན་པ་ཉིད་དུ་རྟོགས་པར་བྱ་བ་ཡིན་པ་ཉིད་དུ་རྟོགས་པར་བྱའོ། །ཀྱེ་ཧོ་
རྟོག་པས་བསམ་མིན་གཟུང་བྱ་མིན། །བསམ་པ་ཀུན་གྱིས་བསམ་དུ་མེད། །
གང་ཚེ་བསམ་དུ་མེད་སེམས་པ། །དེ་ཚེ་བསམ་གྱིས་མི་ཁྱབ་འགྱུར། སངས་
རྒྱས་རྣམས་ནི་བྱོན་གྱུར་ཏམ། །མ་བྱོན་ན་ཡང་རྣམ་ཀུན་ཏུ། །བསམ་མི་
832



ཁྱབ་པའིཆོས་ཉིད་ནི། །འཕེལ་འགྲིབ་མེད་པར་གནས་པ་ཡིན། །གསུངས་
པ་དེ་ལ་ཕྱག་འཚལ་ལོ། །ཞེས་རྣམ་པར་ཐར་པ་ཡེ་ཤེས་གསང་བ་བསམ་གྱིས་
མི་ཁྱབ་པ་སྣང་བ་ལས། རང་བཞིན་གྱི་རྣམ་པར་དག་པའི་རིམ་པ་ཕྱེ་བ་སྟེ་
ལེའུ་ལྔ་པའོ། །
ཀྱེ་ཧོ་རང་བཞིན་སྙིང་པོ་གསལ་བ་རྨད་བྱུང་བླ་མེད་བླ་མ་མཆོག ། ཁྱོད་
མཛད་ཁྱོད་ཀྱིས་རྒྱལ་རྣམས་བསམ་མི་ཁྱབ་བསྟན་གཞན་སུ་ཞིག ། གལ་ཏེ་
བསམ་མིན་བརྗོད་དབང་བརྗོད་ཅེས་མདོངས་པའི་ཚུལ་གང་སྨྲ། །མཁས་་
པའི་ཚད་མིན་རྨོངས་པ་དེ་ཅི་བརྗོད་གང་དོན་ཅི་ཀུན། །འོན་ཀྱང་སྒྱུ་རྩལ་
སྐྱེས་བུ་ལ་བརྟགས་སྒྱུ་རྩལ་མཐོང་། དེ་བཞིན་བསམ་མེད་བསམ་བརྗོད་ཀྱིས་
བརྟགས་བསམ་མེད་མངོན་སུམ་བཞིན། །སྣང་བྱེད་གང་དེའི་གཞུང་འདི་
ཚད་མ་ཚད་མར་བྱེད་རིགས་ཏེ། །དཔལ་ལྡན་ཁྱོད་བསྟན་གང་ལ་ཆ་ཤས་རིག་
པས་ཚུལ་འདི་བཀོད། །གང་དེ་བླ་མེད་བླ་མའི་མཛད་འཕྲིན་ཟབ་དོན་མ་ལུས་
པ། །མ་ལུས་འགྲོ་ཀུན་སྙིང་ལ་རྫོགས་ཤིང་བླ་མེད་འགྲུབ་པར་ཤོག ། དེ་ལྟར་
སྟོན་པ་བླ་ན་མེད་པ་ཉིད་ཀྱི་བསྟན་པའི་སྙིང་པོར་གྱུར་པ་དང༌། འཕགས་
པའི་དོན་གྱི་ངོ་བོ་ཉིད་དང༌། བླ་ན་མེད་པ་ཡོངས་སུ་གྲུབ་པའི་གནས་དང་
ཀུན་གྱི་ངོ་བོར་གྱུར་ཅིང་། ཀུན་དང་མ་འདྲེས་པའི་ཕྱིར་ཤིན་ཏུ་ཡང་གསང་
བ་བླ་ན་མེད་པའི་བླ་མ་ཉིད་ཀྱི་ཕྱིར་བློ་གྲོས་མཆོག་དང་ལྡན་པ་ལས་དོན་གཞན་
གྱིས་སྤྱོད་ཡུལ་མ་ཡིན་པའོ། །
དེ་ལྟར་གང་གསུངས་པའི་དོན་དཔལ་ལྡན་བླ་མ་དམ་པ་རྨད་བྱུང་མཆོག་
ཆེན་པོ་རྣམས་ཀྱིས་མཛད་པ་ནི། རྡོ་རྗེའི་ཚིག་ཤིན་ཏུ་བརླིངས་པར་བཞུགས་
ཤིང་རྟོགས་པར་རབ་ཏུ་དཀའ་བས་ན། དེའི་དོན་ཅུང་ཟད་གསལ་བར་ཕྱེས་
པ་འདི་ལ། གལ་ཏེ་ནོངས་པར་གྱུར་སྲིད་ན། དཔའ་ལྡན་བླ་མ་དམ་པ་
མཆོག་རྣམས་དང༌། གནས་གསུམ་མཁའ་འགྲོའི་ཚོགས་ལ་བཟོད་པར་འཚལ་
833



ལོ། །ཞེས་ལྷན་སྐྱེས་རྡོ་རྗེ་འཆང་ཆེན་པོའི་རྣམ་པར་ཐར་པོ། ཡེ་ཤེས་གསང་བ་
བསམ་གྱིས་མི་ཁྱབ་པ་སྣང་བ་ཞེས་བྱ་བ་འདི། རེ་ཞིག་རྫོགས་སོ། །
834



ལེའུ་གཉིས་པ། བཀའ་བརྒྱུད་རིན་པོ་ཆེའི་
རྣམ་པར་ཐར་བ་རབ་གསལ་མཆོག་
ཏུ་གྲུབ་པ་རྒྱན་གྱི་ཕྲེང་བ་
ཞེས་བྱ་བ་བཞུགས་སོ། །
མཆོད་བརྗོད།
༄༅། །གང་ཞིག་སངས་རྒྱས་ཀུན་ཞེས་བྱ་དང་ཆོས་དང་དེ་བཞིན་དགེ་
འདུན་ཡང་། །ཀུན་ཏུ་སྤྲུལ་བྱེད་བླ་མ་ཞེས་བྱ་སྲིད་ཞིའི་སྒྱུ་མ་མཁན་གཅིག་
པུ། །ཡོད་དང་མེད་དང་གཉིས་ཀ་ཞེས་དང་དེ་བཞིན་གཉིས་མེད་ལས་གྲོལ་
སྐུ། །གདོད་ནས་རྣམ་དག་དྭངས་པ་ཞེས་བྱ་མི་འགྱུར་ཀུན་དངོས་དེས་འདིར་
སྲུངས། །འདི་ནི་སྣ་ཚོགས་སྣང་དང་མི་སྣང་དུ་མའི་བྱེད་པོ་མི་ཤིགས་པ།
འགྲོ་ལ་ཀུན་ནས་མཉམ་པར་རབ་ཆགས་བགེགས་ལ་ཆེས་ཆེར་སྡང་བ་པོ། །
གཞར་ཡང་མི་རྟོགས་མི་སེམས་མི་དམིགས་ཀུན་མཁྱེན་ཀུན་རིག་མགོན་པོ་་་
མཆོག ། ཀུན་ཏུ་རབ་སྣང་ཐམས་ཅད་ལས་འདས་བརྗོད་མེད་བརྗོད་བྱའི་སྙིང
པོའོ། །ཁྱོད་ཀྱི་སྐུ་ནི་གཟུགས་རྣམས་ཐམས་ཅད་དེ་བཞིན་དུ་ནི་སྒྲ་ཐམས་
ཅད། །ཁྱོད་ཀྱི་གསུང་དབྱངས་ཁོ་ན་ཉིད་དེ་ཆོས་རྣམས་ཐམས་ཅད་ཉིད་ཀྱི་ .
ཐུགས། །ཐམས་ཅད་དབྱེར་མེད་བཅད་དུ་མེད་པ་སྒྱུ་འཕྲུལ་རྡོ་རྗེའི་དེ་ཁོ་
ན། །ཁ་སྦྱོར་བདེ་མཆོག་གཞོམ་མེད་གསང་ཆེན་སྙིང་པོའི་ཞབས་ལ་ཕྱག་་
འཚལ་ལོ། །གང་འདི་ཐམས་ཅད་ཆོས་རྣམས་ཀྱི། །རྣམ་ཀུན་ཡོངས་སུ་་་
835



རྫོགས་པའི་དོན། །རྫོགས་པར་གསལ་བརྗོད་ནུས་པ་སུ། །འོན་ཀྱང་བརྗོད་
འགལ་མེད་ཡིན་ཕྱིར། །རྒྱལ་དང་དེ་སྲས་བླ་མེད་པ། །ཚད་མར་གྱུར་པ་
འགྲོ་བའི་མིག ། དེ་དག་གིས་གསུང་དཔང་བྱས་ཏེ། །རེ་ཞིག་བསྡུས་ཏེ་ཉེ་
བར་གླེང་། །
གཅིག བཅོམ་ལྡན་འདས་རྡོ་རྗེ་འཆང་གི་ཡུལ་དང་
ཡབ་ཡུམ་ལ་སོགས་པའི་སྐོར།
གང་ཁྱོད་ཉིད་ཉམས་སུ་བླང་བྱ་འདི་དག་གི་ཁུངས་ནི་སུ་ཞིག་ལས་ཞེ་ན།
འདི་ནི་བཅོམ་ལྡན་འདས་རྡོ་རྗེ་འཆང་ཆེན་པོ་ལས་སོ། །ཅི་གོ་རྡོ་རྗེ་འཆང་
ཆེན་པོ་དེའི་ཡུལ་ནི་གང་། ཡབ་ནི་གང་། ཡུམ་ནི་གང་། དེའི་སྤྱད་པ་
སྤྱོད་པ་ནི་ཅི་ལྟ་བུ་ཞེ་ན། འདིའི་གནས་ནི་ཆོས་ཀྱི་དབྱིངས་ཀྱི་འབྱུང་གནས་
ཤིན་ཏུ་ཉམས་དགའ་བ་ཐར་པའི་གྲོང་ཁྱེར་བླ་ན་མེད་པའོ། ། དེའི་ཡབ་ནི་
བདེ་བ་དམ་པའི་ཐབས་མཆོག་ཏུ་གྱ་ནོམ་པ་སྟེ་ཨཱ་ལི་ལ་སོགས་པའོ། །འདི་ཡི་
ཡུམ་ནི་མཆོག་ཏུ་མི་འགྱུར་བའི་ཤེས་རབ་ཐེག་པ་བླ་ན་མེད་པ་མཚན་ཉིད་་
ཡོངས་སུ་རྫོགས་པ་སྟེ། འདི་ནི་བདེ་ཆེན་ཤིན་ཏུ་རྣམ་པར་དག་ཅིང་ལྷུན་གྱིས་
གྲུབ་པའི་ཏི་ལ་གསང་ཆེན་ཐོག་མའི་མགོན་པོའི་ལྷན་སྐྱེས་གསང་བ་ཆེན་པོ་ཞེས་
བྱའོ། །དེའི་སྤྱད་པ་སྤྱོད་པ་ནི། སྣ་ཚོགས་བསམ་གྱིས་མི་ ཁྱབ་དུ་མ་ སྟེ།
མཆོག་ཏུ་ཞི་བ་སྟོང་པ་ཉིད་གཞོམ་དུ་མེད་པའི་བདག་ཉིད་ཀྱི་ངོ་བོར་རབ་ཏུ་
གྲུབ་པ་དང་། ངེས་པ་ལྔ་དང་ལྡན་པའི་བདག་ཉིད་སྐུ་ནམ་དུའང་མི་ཟད་
པའི་ བདེ་བ་ཆེན་པོ་ལ་མངོན་པར་ལོངས་སྤྱོད་པ་ཡོངས་སུ་རྫོགས་ པ་དང༌།
སེམས་ཅན་ཅི་སྙེད་པའི་བསམ་པ་དེ་སྙེད་དུ། སྤྲུལ་པའི་སྐུ་གྲངས་མེད་བརྗོད་
836



དུ་མེད་པ་དུ་མས་འཇིག་རྟེན་གྱི་ཁམས་མཐའ་ཡས་མུ་མེད་པ་རབ་ཏུ་བཀང་སྟེ་
འདུལ་བར་མཛད་པ་ཞེས་བྱའོ། །ཅི་གོ་ཁྱོད་ཀྱི་བཅོམ་ལྡན་འདས་དེ་སྔོན་བྱུང་
བ་ཞིག་གམ། ཕྱིས་སམ། ད་ལྟར་བྱུང་བ་ཞིག་ཞེ་ན། འདི་ནི་སྔོན་ཐོག་མ་
མེད་པའི་ཐོག་མ་མེད་པ་ནས་བྱུང་ཞིང་། ད་ལྟ་དེ་མ་འོངས་པའི་རྒྱུད་ཐ་མ་
མེད་པའི་ཡང་ཐ་མེད་པའི་བར་དུ་རྒྱུན་མི་འཆད་དེ། ང་ནི་དུས་གསུམ་སྔོན་
ཡང་བྱུང༌། ང་ནི་དུས་གསུམ་ཕྱིས་ཀྱང་འབྱུང༌། ཞེས་དང་། དུས་གསུམ་
དུས་ མེད་ རྟོགས་ པ་ པོ། ཞེས་ དང་། ཐོག་ མ་ བར་ དང༌ མཐར་ དགེ་ བ།
ཞེས་བྱ་བ་ལྟ་བུར་འདི་ནི་ཆོས་ཐམས་ཅད་ཀྱི་དངོས་པོ་བདག་ཡིན་པའི་ཕྱིར།
དུས་གསུམ་ཀུན་ཏུ་འབྱུང་ཞིང་བྱུང་ལ་འབྱུང་བར་འགྱུར་བའོ། །བཅོམ་ལྡན་
འདས་དེ་ལ་མཚན་དང་དཔེ་བྱད་ཡོད་པ་ཞིག་གམ། འོན་ཀྱང་མེད་པ་ཞིག་
སྙམ་ན། །སྟོན་པ་སུམ་ཅུ་རྩ་གཉིས་མཚན། །གཙོ་བོ་དཔེ་བྱད་བརྒྱད་ཅུར་
ལྡན། །ཞེས་བྱ་བའོ། །དེ་ཡང་རྒྱས་པར་ནི་རྒྱུད་ན་བལྟ་བར་བྱའོ། །གལ་
ཏེ་དེ་ལྟར་ན་འབད་པ་མི་དགོས་པར་འགྱུར་རོ་སྙམ་ན། རྟོགས་པ་དང་མ་
རྟོགས་པ་ཞེས་བྱ་བའི་རྣམ་པར་འགྱུར་བ་ཅུང་ཟད་ཞིག་གིས་རྣམ་པར་གཡེངས་
སོ། །མ་རྟོག་ན་མ་དག་རྟོགས་ན་དག་པ་ཞེས་བྱ་བ་འདི་གལ་ཏེ་ངེས་པ་ཉིད་ན་
ངོ་བོ་ཉིད་འགྱུར་བའི་དྲི་མས་ཟིལ་གྱིས་མནན་པ་ཉིད་ལས་མ་འདས་སོ་སྙམ་ན།
དེ་ལྟ་སྟེ་ཁོ་བོ་རྟོགས་མ་རྟོགས་སྣང་ཙམ་ལས་དོན་དུ་མི་སྨྲ་སྟེ། དག་མ་དག་
སྣང་ཡང་དག་མ་དག་ཏུ་གྲུབ་པ་མེད་དོ་ཞེས་སོ། །དག་མ་དག་ཏུ་སྣང་ན་གྲུབ་
པ་དེ་ཉིད་དེ། དེ་ལས་གཞན་པའི་གྲུབ་པ་གང་ལས་བཙལ་སྙམ་ན། བར་
སྣང་སྐྲ་དང་སྦྲང་བུར་སྣང་བ་སྒྲ་དང་སྦྲང་བུ་ལས་གཞན་པའི་བར་སྣང་མི་རྙེད་
པར་རྟོགས་པ་ལྟ་བུར་འགྱུར་རོ། ། ངེས་པར་རྡོ་རྗེ་ཐེག་པའི་གྲུབ་པ་ལས་ནི་
གནས་སྐབས་དག་མ་དག་ལྟར་སྣང་གིས་གདོད་ནས་དག་པ་ཆེན་པོའོ། །སྣང་
བ་དེ་ཉིད་ཀྱང་སྣང་ཚེ་ཉིད་ནས་དག་པ་ཆེན་པོ་སྟེ། དེ་བས་ན་ཆོས་ཐམས་
837



ཅད་བཅོམ་ལྡན་འདས་སོ། །བདེ་བ་ཆེན་པོའོ། །ལྷན་ཅིག་སྐྱེས་པའོ། །
གསང་བ་ཆེན་པོའོ། །རྡོ་རྗེ་འཆང་ངོ༌། ། དེ་ཁོ་ན་ཉིད་དོ། །ཐིག་ལེ་ཆེན་
པོའོ་ཞེས་བྱའོ། །བཅོམ་ལྡན་འདས་ཐིག་ལེ་ཆེན་པོ་རྡོ་རྗེ་འཆང་ཆེན་པོ་དེ་
ཉིད་རེ་ཞིག ལོངས་སྤྱོད་རྫོགས་པའི་སྐུར་སྣང་བས་དཔལ་སྡོམ་པ་དང༌། ཧེ་
བཛྲ་དང་། འདུས་པ་དང་། སྒྱུ་འཕྲུལ་དྲ་བ་ལ་སོགས་བསྟན་པ། དེ་ཉིད་
རྒྱས་པར་བྱ་བའི་དོན་དུ་ཤཱི་པྲ་ཛྷ་བྷ་དྲ་དང་། ཛྙཱ་ན་སིདྷི། དྷུ་མ་ཏི་སོགས།
དྷརྨསཱམཱི་རིམ་ཅན་ནམ། ཅིག་ཆར་དུ་རྣམ་པ་སྣ་ཚོགས་བསྟན་མོད་ཀྱི། ཁོ་
བོ་ ཅག་ནི་ དེ་ ཐམས་ ཅད་ངོ་བོ་ གཅིག་ པ་ སྣ་ ཚོགས་ སུ་ སྤྲུལ་ པར་འདོད་དེ།
གཞན་དག་ནི་ཐ་དད་པ་རྣམས་རིམ་གྱིས་འབྱུང་བ་སྔ་མ་སྔ་མ་མཆོག་ཏུ་གྱུར་པ་
ཞེས་ཉེ་བར་འཛིན་ནོ། །
དེ་ལྟར་ན་བླ་མ་གང་ཡང་རུང་བ་ཞིག་གི་ཚུལ་མཐོང་བས་ ཐམས་ཅད་
མཐོང་བར་འགྱུར་ཏེ། གཞན་བརྗོད་པ་དོན་མེད་དོ་སྙམ་ན་གཅིག་ཏུ་ཐམས་
ཅད་གྲུབ་ཀྱང་ཐ་དད་དུ་མར་སྣང་བརྗོད་མི་འགལ་ཞིང་། ཐ་དད་དུ་མར་
སྣང་ཡང་གཅིག་དུ་རོ་མཉམ་པའི་གསང་འདི་ཕལ་གྱིས་རྟོགས་པར་མ་ནུས་ཏེ།
དེ་བས་འདི་ནི་བརྟག་པར་རབ་ཏུ་དཀའ་བའོ། ། དེ་བས་ན་ཁོ་བོ་ཅག་ནི་དོན་
དམ་པའི་བླ་མ་བཅོམ་ལྡན་འདས་རྡོ་རྗེ་འཆང་ལྷན་སྐྱེས་རྡོ་རྗེ་བདེ་བ་ཆེན་པོ་
ཐིག་ལེ་ཉག་ གཅིག་ དེ་ ཉིད་ལས། ངོ་བོ་ཉིད་ཀྱི་ བཅོམ་ ལྡན་ འདས་ དང་།
ལོངས་སྤྱོད་རྫོགས་པའི་དང་། སྤྲུལ་པའི་བཅོམ་ལྡན་འདས་དག་ཉེ་བར་སྣང་
སྟེ། དེ་ཐམས་ཅད་ཐིག་ལེ་ཆེན་པོར་རོ་གཅིག་པ་རྒྱུད་ཀྱི་ངེས་པ་ཕྱིན་ཅི་མ་
ལོག་པའོ་ཞེས་ངེས་པ་བླ་མ་མཆོག་གི་དྲིན་གྱིས་རྙེད་དོ། ། ཁ་ཅིག་ན་རེ།
སྤྲུལ་པའི་སྐུ་ཤཱཀྱ་ཐུབ་པས་ལུས་སོགས་སྤྲུལ་ཏེ་བཤད་དོ་ཞེས་འདོད་མོད་ཀྱི།
བདེ་ཆེན་ལོངས་སྤྱོད་རྫོགས་པས་སྔར་བསྟན་པ་ཕྱིས་སྤྲུལ་པའི་སྐུས་བཟླས་ཏེ་
བསྟན་ཏོ་ཞེ་ན་འཐད་ཀྱི། གཞན་དུ་ན་སྤྲུལ་མཁན་དང་སྤྲུལ་པ་ཕྱིན་ཅི་མ་
838



ལོག་པའོ་ ཞེས་ ངེས་ པ་བླ་ མ་ མཆོག་ གི་དྲིན་ གྱིས་རྙེད་དོ། །ཁ་ ཅིག་ན་རེ།
སྤྲུལ་པའི་སྐུ་ཤཱཀྱ་ཐུབ་པས་ལུས་སོགས་སྤྲུལ་ཏེ་བཤད་དོ་ཞེས་འདོད་མོད་ཀྱི།
བདེ་ཆེན་ལོངས་སྤྱོད་རྫོགས་པས་སྔར་བསྟན་པ་ཕྱིས་སྤྲུལ་པའི་སྐུས་བཟླས་ཏེ་
བསྟན་ཏོ་ཞེ་ན་འཐད་ཀྱི། གཞན་དུ་ན་སྤྲུལ་མཁན་དང་སྤྲུལ་པ་ཕྱིན་ལོག་གི་
ཉེས་པར་འགྱུར་རོ། །དོན་འདི་ཉིད་ཨེ་ཡི་ཆ་བྱད་བཟང་པོ་གང་། དབུས་
སུ་བམ་གྱིས་རྣམ་པར་བརྒྱན། །བདེ་བ་ཐམས་ཅད་གྱི་ནི་གནས། །སངས་
རྒྱས་རིན་ཆེན་ཟ་མ་ཏོག །བདེ་བ་ཅན་དུ་རྟག་ཏུ་བཞུགས། །འཆད་པ་པོ་ང་
ཆོས་ཀྱང་ང་། ། རང་གི་ཚོགས་ལྡན་ཉན་པ་ང་། ། འཇིག་རྟེན་སྟོན་པའི་
བསྒྲུབ་བྱ་ང༌། །འཇིག་རྟེན་འཇིག་རྟེན་འདས་པ་ང་། །ཞེས་བྱ་བ་ལ་སོགས་
རབ་ཏུ་མང་བས་ཆེས་གསལ་བར་བསྟན་ནོ། །བཅོམ་ལྡན་འདས་ཐིག་ལེ་ཆེན་
པོ་དེ་ཉིད་ལོངས་སྤྱོད་རྫོགས་པ་ཆེན་པོ་ལྟར་ན། རིགས་བསྡུས་རྡོ་རྗེ་འཆང་
ཞལ་ཕྱག་གི་དབྱེ་བ་སྣ་ཚོགས་དག་ཏུ་སྣང་བ་སྟེ། །དེ་ཉིད་བརྡར་བརྟག་གི་རྡོ་
རྗེ་འཆང་ངོ༌། །འདི་ནི་ཆུའི་ཟླ་བ་ལྟ་བུ་སྟེ། །བདེ་ཆེན་མཆོག་གི་རང་་་་
གཟུགས་སོ། །དམན་པ་དག་གིས་དེ་ཉིད་ཅི་ལྟ་བར་མ་མཐོང་སྟེ། དཀའ་བ་
སྤྱད་པ་ལ་སོགས་སུ་མཐོང་བ་དེ་ནི་བརྡའི་སྤྲུལ་པ་སྟེ། རིམ་པ་ནི་དེ་ལ་་་་
བུའོ། །དོན་ནི་ཐབས་ཤེས་ཟུང་འཇུག་གཅིག་པུ་ཀུན་འགྲོ་གཞོམ་མེད་མཆོག་
ཏུ་གསང་ཆེན་ཁ་སྦྱོར་བདེ་བ་དམ་པ་དཔེ་མེད་ལྷན་སྐྱེས་ཡེ་ཤེས་གདོད་མའི་དེ་
ཁོ་ན་འདི་ཉིད་དོ། །དོན་གྱི་དབང་འདིས་བྱེ་བྲག་ཏུ་ཁམས་དྲུག་ལྡན་རྡོ་རྗེའི་
ལུས་གདོད་ནས་སངས་རྒྱས་ཀྱི་ངོ་བོར་གྲུབ་པ་གཞི་དངོས་པོ་གཤིས་ཀྱི་རྡོ་རྗེ་
འཆང་། ཟུང་འཇུག་ཡེ་ཤེས་མཆོག་གི་ཐབས་ལ་ཡང་དག་པར་སྤྱོད་པ་ལམ་གྱི་
རྡོ་རྗེ་འཆང་། བདེ་ཆེན་ལྷན་སྐྱེས་ཡེ་ཤེས་མངོན་དུ་གྱུར་པ་འབྲས་བུའི་རྡོ་རྗེ་
འཆང་ཞེས་བྱ་ལ། འབྲས་བུ་ཡང་ཐབས་ཀྱི་གནད་ཟབ་མོས་ཚེ་གཅིག་གམ།
ལོ་གསུམ་ཕྱོགས་གསུམ་མམ། ཟླ་བ་དྲུག་གམ། སྐད་ཅིག་གཅིག་ཙམ་གྱིས་
839



ཀྱང་མངོན་དུ་བྱེད་པར་རུང་སྟེ། དེ་བས་ན་བླ་ན་མེད་པའོ། །ཆོས་ཐམས་
ཅད་རྡོ་རྗེ་འཆང་ཉིད་ན། རྡོ་རྗེ་འཆང་ནས་རྡོ་རྗེ་འཆང་ཆེ་གེ་མོ་དང་ཆེ་གེ་
ལས་བར་ཆད་པ་མེད་པར་བརྒྱུད་དེ་ཞེས་མཆོག་ཏུ་གྱུར་པར་ཅིའི་ཕྱིར་འཛིན་ཞེ་
ན། ཐབས་ཀྱི་ཡན་ལག་གོ། ། །ཐམས་ ཅད་རྡོ་རྗེ་འཆང་ཡིན་པས་བྱེ་བྲག་
འབྲས་བུའི་རྡོ་རྗེ་འཆང་མཆོག་ཏུ་བྱས་ནས་སྟོན་པ་ཡང་མི་འགལ་ཏེ། རིམ་
གྱིས་ལམ་དང་རྟོགས་པ་མཐར་ཐུག་པའི་རྡོ་རྗེ་འཆང་ཐབས་དེས་འབད་པ་ཆུང་
ངུས་འགྲུབ་པར་འགྱུར་ཏེ། དེ་བས་ན་གྲུབ་མ་གྲུབ། ཕན་གནོད། ལེགས་
ཉེས། རེ་དོགས་ལ་སོགས་གདོད་ནས་དག་པ་ཐམས་ཅད་རང་ས་རང་ཉིད་
རྣམ་པར་གྲོལ་བ་རྒྱལ་བ་རྡོ་རྗེ་འཆང་གི་དཀྱིལ་འཁོར་གྱི་འཁོར་ལོ་བསམ་གྱིས་
མི་ཁྱབ་བོ། །རྡོ་རྗེ་འཆང་དབང་ངེས་པའི་དེ་ཁོ་ན། །བྱིས་པ་ཕལ་གྱིས་་
མཐོང་བར་མ་གྱུར་པ། །འདིར་བཤད་ཟབ་མོ་གསང་ཆེན་རྒྱུད་སྡེའི་སྙིང་། །
ཤིན་ཏུ་སྐལ་ཆེན་འགའ་ཡིད་ཚིམ་བྱེད་ཉིད། །སྤྲོས་ཏེ་བརྗོད་ན་ཟད་མེད་དེ་
སླད་འདིར། །ཉུང་ངུར་རབ་བསྡུས་བརྒྱུད་པ་རྒྱ་མཚོའི་ཁུངས། །ཅུང་ཟད་
བརྗོད་དགེས་རྡོ་རྗེ་འཆང་དབང་པོ། །གདོད་མའི་སར་བཞུགས་གདོད་ནས་
གྲོལ་མཐོང་འགྱུར། །རྒྱུད་པའི་ཁུངས་ཉེ་བར་གླེང་བ། །ལྷ་དབང་རྣམ་པར་
རོལ་པའི་རི་བོའི་ཞོལ་དུ། །དཔལ་མཁའ་སྤྱོད་དབང་པོས་བྲིས་པའོ། །
གཉིས། བཀའ་བབས་དང་པོ་ཕྱག་རྒྱ་ཆེན་
པོའི་གདམས་ངག
1. སློབ་དཔོན་ཆེན་པོ་བྲམ་ཟེ་སྒྲ་གཅན་འཛིན།
བཀའ་བབས་དང་པོ་ཕྱག་རྒྱ་ཆེན་པོའི་གདམས་ངག་ཡིན་ཏེ།
དེ་ཡང་
840



རྒྱལ་པོ་ཙན་དན་སྐྱོང་བའི་དུས་སུ་སློབ་དཔོན་ཆེན་པོ་བྲམ་ཟེ་སྒྲ་གཅན་འཛིན་
ཞེས་བྱ་བ་ཡུལ་ཨོ་ཌི་བི་ཤར་རིགས་བྲམ་ཟེ་གཞོན་ནུ་ནས་རིག་བྱེད་ཡན་ལག་
དང་བཅས་པ་སོགས་མཁྱེན། བྲམ་ཟེའི་ཁྱེའུ་ལྔ་བརྒྱ་ལ་གསང་ཚིག་ཀློག་པར་
བྱེད་ཅིང་ཡོད་པར། རྡོ་རྗེ་རྣལ་འབྱོར་མ་ཆང་འཚོང་མའི་གཟུགས་ཀྱིས་བྱོན་
ནས་སློབ་དཔོན་ལ་དོན་དམ་པའི་ཡེ་ཤེས་ཀྱི་བདུད་རྩི་ཆང་གི་རྣམ་པར་སྣང་བ་
ཡང་ཡང་སྩལ་བས་ཏིང་ངེ་འཛིན་གྱི་མཆོག་བརྙེས་ཀྱང༌། བྲམ་ཟེ་རྣམས་་
རིགས་ཉམས་པར་བྱས་ཞེས་སྨོད་པ་ན། སློབ་དཔོན་གྱིས་བྲམ་ཟེ་རྣམས་ཆང་
སྐྱུགས་པའི་སྦྱོར་བ་མཛད། རྡོ་ཆེན་པོ་ཆུར་འཕངས་ཏེ་ཁྱེད་རྣམས་ཀྱིས་ཆང་
འཐུངས་ངས་འཐུངས་ན་རྡོ་བ་འདི་ཆུའི་སྟེང་དུ་འཕྱོ་བར་གྱུར་ཅིག །གསུངས་
པས་རྡོ་བ་དེ་ཆུ་སྟེང་དུ་འཕྱོ་བར་གྱུར། དེ་ནས་ཡུལ་དབུས་སུ་བྱོན། གནས་
བརྟན་ནག་པོ་ཞེས་པ་ལས་རབ་ཏུ་བྱུང་། མཚན་སྒྲ་གཅན་འཛིན་དུ་བཏགས།
གནས་བརྟན་ནག་པོའི་མཁན་པོ་བཙུན་པ་རྟ་སྐད་དང༌། དེའི་ཡང་མཁན་པོ་
ཉེར་སྦས་ཡིན་ཞེས་འཕགས་ཡུལ་གྱི་སློབ་དཔོན་རྣམས་གསུངས་མོད་མཁན་
བརྒྱུད་རྙིང་པ་འདི་དག་བརྟག་པར་དཀའ་ཞིང་བདག་གི་བླ་མས་རྒྱ་ཡུལ་དུ་ཧྭ་
ཤང་མཁས་པ་རྣམས་ལ་མཁན་བརྒྱུད་དྲིས་པར་ཡང་དེ་བཞིན་ཞུས་འདུག
གང་ལྟར་ཡང་། བོད་རྣམས་ཀྱིས་སྒྲ་གཅན་ཟིན་གཉིས་ཞེས་སྨྲ་བ་ལས་ནི་འདི་
རང་དྲག་པར་མངོན། ནཱ་ལནྡའི་མཁན་པོ་མཛད། དུས་འདིར་ཐེག་ཆེན་གྱི་
མདོ་རྣམས་དར་རྒྱས་སུ་གྱུར། དེ་ནས་ཡུལ་སྣ་ཚོགས་སུ་བྱོན་ནས། ལྷོ་་
ཕྱོགས་མ་ར་ཧ་ཊ་ཞེས་པར། ཞིང་གི་རྣལ་འབྱོར་མ་མདའ་མཁན་གྱི་བུ་མོའི་
ཚུལ་ཅན་ཞིག་ཕྱག་རྒྱར་བཞེས། དེས་མདའ་སྲོང་བ་སོགས་གཟིགས་པས་
ཀྱང་གནས་ལུགས་ཀྱི་དོན་ངོ་སྤྲོད་པ་བཞིན་དུ་གྱུར། མཚན་ཡང་ས་ར་ཧ་པ་
སྟེ་མདའ་བསྣུན་ཞེས་གྲགས་དེ་ཡང་ ཤ་ར་མདའ་དང༌། ཧ་ན་བསྣུན་པའི་
ལེགས་སྦྱར་རོ། །སྔོན་དགེ་འདུན་ཐམས་ཅད་ཀྱི་གནས་བརྟན་ཡིན་པས་རྒྱལ་
841



པོ་དང་བྲམ་ཟེ་སོགས་ཀྱིས་འཕྱས་པས། སློབ་དཔོན་མདའ་སྲོང་བཞིན་་་་་
དུ། །ཀྱེ་ལགས་ང་ནི་བྲམ་ཟེ་སྟེ། །སྨུག་མཁན་མ་དང་ལྷན་ཅིག་སྤྱོད། །
རིགས་དང་མི་རིགས་ངས་མ་མཐོང༌། ། །དགེ་སློང་མགོ་བྲེག་ བརྟུལ་ཞུགས་་་་
འཛིན། །ཆུང་མར་བཅས་ཏེ་ལྷན་ཅིག་རྒྱུ། །ཆགས་དང་ཆགས་བྲལ་དབྱེར་
ཡོད་མིན། །མི་གཙང་འདིར་ནི་རྣམ་རྟོག་སྟེ། །འདི་ལྟ་གཞན་གྱིས་མི་ཤེས་
སོ། །སྦྲུལ་གདུག་ལྟ་བུའི་སྐྱེ་བོ་ནི། །ཅེས་སོགས་དོ་ཧའི་ གླུ་མང་པོ་་་་་་
བླངས། །ཁར་སང་ཕན་ཆད་བྲམ་ཟེ་མིན། །དེ་རིང་ཚུན་ཆད་བྲམ་ཟེ་་་་
དངོས། །དོན་གྱི་བྲམ་ཟེ་ཚངས་པ་ཆེ། །ཧེ་རུ་ཀ་དཔལ་བྲམ་ཟེའི་མཆོག །
ཁར་སང་ཕན་ཆད་དགེ་སྦྱོང་མིན། །དེ་རིང་ཚུན་ཆད་དགེ་སྦྱོང་ཆེ། །དོན་
གྱི་དགེ་སྦྱོང་རྣལ་འབྱོར་པ། །ཧེ་རུ་ཀ་དཔལ་དགེ་སྦྱོང་མཆོག ། ཅེས་སོགས་
གསུངས་པས་རྒྱལ་པོ་ལ་སོགས་པ་སྟོང་ཕྲག་ལྔ་ནི་གནས་ལུགས་ཀྱི་དོན་མངོན་
སུམ་དུ་གྱུར། དེ་སོགས་འགྲོ་བ་མང་པོའི་དོན་མཛད་དེ་སྐུ་ལུས་དེ་ཉིད་ཀྱིས་
སངས་རྒྱས་ཀྱི་ཞིང་གཞན་དུ་བཞུད་པ་ཡིན་ཞིང༌། སློབ་དཔོན་འདི་སྙིང་རྗེ་
པད་མ་དཀར་པོ་ལས་ལུང་གིས་བསྟན་ནོ། །སངས་རྒྱས་ཐོད་པའི་ཟིན་བྲིས་རྒྱ་
དཔེ་ཞིག་ཏུ་རབ་ཏུ་བྱུང་བའི་སྐོར་དེ་མེད། བྲམ་ཟེ་སྒྲ་གཅན་འཛིན་དང་།
གནས་བརྟན་སྒྲ་གཅན་འཛིན་ཐ་དད་པར་འདོད། སློབ་དཔོན་འདིའི་དུས་
སུ་ཤེར་ཕྱིན་འབུམ་པ་མ་གཏོགས་ཐེག་ཆེན་གྱི་མདོ་སྡེ་རྣམས་དང་དཔལ་འཁོར་
ལོ་བདེ་མཆོག་དང་སངས་རྒྱས་ཐོད་པ་སོགས་ཀྱི་རྒྱུད་རྣམས་མི་ཡུལ་དུ་ཕེབས་
ཤིང་དེ་ལས་སྔ་ཙམ་དུ་ཐེག་ཆེན་སེམས་ཙམ་པའི་ལུགས་དར་ཞིང་བཙུན་པ་ཆེན་
པོ་ཨ་བི་ཏ་རྐ་སོགས་ཐེག་ཆེན་སྤྱོད་པའི་སློབ་དཔོན་ལྔ་བརྒྱ་སོགས་བྱུང་ངོ༌། །
2. སློབ་དཔོན་ཀླུ་སྒྲུབ།
དེའི་སློབ་མ་ནི་སློབ་དཔོན་ཀླུ་སྒྲུབ་ཡིན་ཏེ། འཇམ་དཔལ་རྩ་རྒྱུད་དང་།
842



ལང་ཀར་གཤེགས་པ་དང༌། སྤྲིན་ཆེན་པོའི་མདོ་དང་། རྔ་བོ་ཆེ་རྣམས་ནས་
ལུང་ བསྟན། རིགས་ ནི་ བྲམ་ཟེ་ཡིན། བཙས་ པ་ན། དགེ་སློང་ བརྒྱ།
བྲམ་ཟེ་བརྒྱ། སྐྱེ་བོ་བརྒྱ་རྣམས་ལ་སྟོན་མོ་དྲངས་ན་རིམ་པས་ལོ་བདུན་ཟླ་བ་
བདུན་ཞག་བདུན་འཚོ་ཟེར་བ་རྣམས་བསྒྲུབས་པས། དུས་དེ་རྣམས་རྫོགས་
སུ་ཉེ་བ་ན། གཡོག་དང་བཅས་ཡུལ་གཞན་དུ་འཁྱམ་དུ་བཏང་བས། ནཱ་
ལནྡར་སླེབས། མཁན་པོ་སྒྲ་གཅན་འཛིན་གྱིས་ཚེ་དཔག་མེད་ཀྱི་རིག་སྔགས་
གནང་ནས་ཚེ་བསྲིངས་རབ་ཏུ་བྱུང་ནས་ཐེག་པ་ཆེ་ཆུང་གི་སྡེ་སྣོད་མཐའ་དག་
དང་། རིག་གནས་ཀུན་མཁས་པར་མཛད། རྨ་བྱ་ཆེན་མོ་དང་། ཀུ་རུ་
ཀུལླེ། གནོད་སྦྱིན་མོ་དགུ་དང༌། མ་ཧཱ་ཀཱ་ལ་རྣམས་གྲུབ་པས་རིལ་བུ་སོགས་
ཀྱི་དངོས་གྲུབ་སོགས་ནུས་པ་ཐམས་ཅད་གྲུབ། སྡེ་བརྒྱད་རྣམས་བྲན་དུ་ཁོལ་
བཅུད་ལེན་གྲུབ་པས་རྡོ་རྗེའི་སྐུར་གྱུར། དྷ་ནྱ་ཀ་ཊ་ ཀའི་གླིང་དུ་ཕེབས།
མཁའ་འགྲོ་རྣམས་སྒྱུ་མས་མགོ་བསྐོར་ནས་ལྷ་མོ་ནག་མོ་དང༌། མངོན་འབྱུང་
སོགས་ནག་པོ་ཆེན་པོའི་རྒྱུད་བརྒྱད་དང༌། ཀུ་རུ་ཀུལླའི་རྟོག་པ་སོགས་སྤྱན་
དྲངས། ཡེ་ཤེས་ཀྱི་མཁའ་འགྲོ་མ་རྣམས་ལས་ཞལ་གྱི་གདམས་པ་ཐོབ་སྒྲུབ་
ཐབས་མི་གཅིག་པ་བརྒྱ་དྲུག་ཅུ་སྤྱན་དྲངས། མཁན་པོ་སྒྲ་གཅན་འཛིན་སྒྲུབ་
པ་ལ་བཞུགས་ནས། ཀླུ་སྒྲུབ་མཁན་པོར་ཕེབས། དགེ་འདུན་རྣམས་ལ་ལུང་
འབོགས་པའི་བྱ་བ་མཛད་པའི་ཚེ། མུ་གེ་ལོ་བཅུ་གཉིས་སུ་བྱུང་བས། སློབ་
དཔོན་གྱི་གསེར་འགྱུར་གྱི་རྩི་མཛད་ནས་དགེ་འདུན་གྱི་འཚོ་བ་སྦྱར་བར་བྱས།
སློབ་དཔོན་སྒྲ་གཅན་འཛིན་སྒྲུབ་པ་ ཐོན་པ་ན། ཡུལ་རྣམས་སྟོང་པར་་་་་
གཟིགས་ནས། རྒྱུ་མཚན་དྲིས་པས། སློབ་དཔོན་གྱི་སྒྲུབ་པའི་བར་ཆད་དུ་
གྱུར་དོགས་ཞུ་བར་མ་བྱས། མུ་གེ་ལོ་བཅུ་གཉིས་སུ་བྱུང་ཞུས་པས། སློབ་
དཔོན་གྱིས་མ་ལེགས་ཟས་ཀྱི་ཆར་འབེབས་པའི་ནུས་པ་ང་ལ་ཡོད་པ་ལ་ཁྱོད་
སེམས་ཅན་ལ་སྙིང་རྗེ་ཆུང་། དེའི་སྡིག་སྦྱོང་ལ་གཙུག་ལག་ཁང་བརྒྱ་རྩ་བརྒྱད།
843



ལྷ་ཁང་སྟོང་། མཆོད་རྟེན་ཁྲི་ཕྱག་བཞེངས་དགོས་གསུངས་པས། ཀུ་རུ་ཀུ་
ལླེའི་རིག་སྔགས་ཀྱིས་ཀླུ་རྒྱལ་འཇོག་པོའི་བུ་མོ་འཁོར་བཅས་བཀུག་ནས་ཙན་
དན་ས་མཆོག་འབུལ་བ་དང་། གཙུག་ལག་ཁང་བཞེངས་པའི་གྲོགས་བྱེད་
དགོས་གསུངས་པས་ཕ་ལ་དྲིས་པས་སློབ་དཔོན་ཉིད་ཀླུ་ཡུལ་དུ་ཕེབས་ན་བཀའ་
བཞིན་བགྱིད་ཟེར། དེ་ནས་སློབ་དཔོན་ཀླུ་ཡུལ་དུ་ཕེབས། ལོ་རྒྱུས་འགར་
དེར་སངས་རྒྱས་འོད་སྲུང་དང་གསེར་ཐུབ་སོགས་ཀྱི་དགེ་སློང་དགྲ་བཅོམ་མང་
པོ་འདུག་པས་ངེད་ནི་དགྲ་བཅོམ་པ་ཡིན། ཁྱོད་དུག་གསུམ་དང་བཅས་པ་
ཞིག་ཀླུའི་དུག་གིས་མི་གནོད་པའི་རྒྱུ་མཚན་འདྲི་བ་ལ། ངས་ནི་རྨ་བྱ་ཆེན་
མོའི་སྔགས་གྲུབ་པ་ཡིན་གསུངས། དེ་རྣམས་ལ་དབུ་མ་གཉིས་ཀྱི་ལྟ་བའི་་
འཇོག་ མཚམས་ བྲིས་ པས་ ངོ༌ བོ་ ཉིད་ མེད་ པའི་ ལུང་ ཡིན་ གསུངས་ སྐད་ དེ།།
ཐལ་རང་པ་རྣམས་ཀྱིས་བཅོས་པ་ཡིན་ན་རུང་ངོ༌། ། ཀླུ་རྣམས་ལ་ཆོས་བསྟན་
ནས་ཡུན་རིང་དུ་བཞུགས་པས་དེ་ཕྱིན་མཚན་ནཱ་ག་ཨ་རྫུ་ན་སྟེ་ཀླུ་སྒྲུབ་ཅེས་པར་
གྲགས། བ་ལི་ཨཱ་ཙརྱའི་མཚན་ཀླུ་སྒྲུབ་སྙིང་པོ་སྟེ་དེ་དང་འདྲ་འདྲེས་སུ་བྱས་
པའང་སྣང་བས་འཁྲུལ་བར་མི་བྱའོ། །།
ཤེར་ཕྱིན་རྒྱས་པ་དང་། གཟུངས་དང་རྟོག་པའི་རིགས་དུ་མ་སྤྱན་་་་
དྲངས་འབུམ་གྱི་ཞབས་ནས་ཀླུས་ཅུང་ཟད་མ་བསྐུར་ཟེར་ཡང་། དམ་པའི་
ཆོས་ལ་དགྲ་ལན་གསུམ་བྱུང་དུས་མ་ཚང་བ་ཡིན་ནོ། །དབུ་མ་ཚོགས་གསུམ་
སོགས་པ་བརྩམས། དགེ་སློང་བདེ་བྱེད་སོགས་ཐེག་ཆེན་ལ་སྡང་བ་རྣམས་
དང་ཛ་ཊ་སཾ་གྷ་རར། མུ་སྟེགས་མང་པོ་རྩོད་པས་ཚར་བཅད་དེ་བསྟན་པ་ལ་
བཀོད་ནས་ཐེག་ཆེན་གྱི་བསྟན་པ་རྒྱས་པར་མཛད། དུས་དེ་ཙམ་ན་སེམས་
ཙམ་པའི་གྲུབ་མཐའ་འཛིན་པ་བཙུན་པ་དགའ་བོ་དང་དམ་པའི་སྡེ་ཡང་དག་
བདེན་གསུམ་བྱུང༌། མངོན་པར་ཀུན་གཞི་བཤད་པའི་སྐབས་སུ་འདི་གསུམ་
ལ་སྔོན་གྱི་རྣལ་འབྱོར་སྤྱོད་པ་ཞེས་ཟེར་དེ་ནས་རིམ་པས་ཐམས་ཅད་ཀྱང་དབུ་
844



མ་པར་གྱུར། དེ་ཕྱིན་ནས་སེམས་ཙམ་པ་དངོས་ནི་མེད་དོ། །
བྱིས་པ་ཞིག་རྒྱལ་པོར་འགྱུར་བ་ལུང་བསྟན་པར་མཛད། འཛམ་བུ་
གླིང༌ དུ་ མཆོད་ རྟེན་ འབུམ་ ཕྲག་ ལྷ་ ཁང་ སྟོང་ སོགས་ བཞེངས་ པར་ མཛད།
བྱང་སྒྲ་མི་སྙན་དང་མི་མ་ཡིན་གྱི་གནས་སུ་ལོ་བཅུ་གཉིས་ཙམ་དུ་འགྲོ་དོན་
མཛད། སླར་འཛམ་གླིང་དུ་ཕེབས་པས་ལྷོ་ཕྱོགས་སུ་སྔར་གྱི་བྱིས་པ་དེ་རྒྱལ་པོ་
བདེ་སྤྱོད་དུ་གྱུར་འདུག་པས་སློབ་དཔོན་ལ་གུས་མཆོད་ཕུལ། རྒྱལ་པོའང་
བཅུད་ལེན་དང་གནོད་སྦྱིན་མངག་གཞུག་ཏུ་གྲུབ། དེས་གཙུག་ལག་ཁང་ལྔ་
བརྒྱ་སོགས་བཞེངས། དཔལ་གྱི་རིར་གནོད་སྦྱིན་མོ་རྣམས་ཀྱི་འཁོར་དང་
བཅས་ལོ་ཉིས་བརྒྱ་སྔགས་སྤྱོད་ཀྱིས་བཞུགས་སྐུ་ལ་མཚན་བཟང་སོགས་མངའ།
རྒྱལ་པོ་བདེ་སྤྱོད་ཀྱི་བུ། རབ་ནུས་ཀྱིས་ཕའི་རྒྱལ་སྲིད་འདོད་ནས། ཡབ་
དང་སློབ་དཔོན་སྐུ་ཚེ་མཉམ་པར་ཤེས་ནས་མ་ཡིས་བསླབ་པ་ལྟར་དབུ་སློང་བས།
མཚོན་ཆས་མ་ཆོད་ནས་སྔོན་རྩྭ་སྔོན་པོས་སྲོག་ཆགས་ཀྱི་སྐེ་བཅད་པའི་ལས་
གཟིགས་ནས་ཀུ་ཤས་བཅད་ནས་གནང༌། ། ང་ནི་འདི་ནས་བདེ་བ་ཅན་དུ་འགྲོ།
ཕྱི་ནས་ལུས་འདི་ལ་ཡང་འཇུག་པར་འགྱུར། ཞེས་གསུངས། རྒྱལ་བུས་སྐུ་
ལུས་དང་དབུ་འགྲིགས་ཀྱི་དོགས་ནས་ཐག་རིང་དུ་ཁྱེར་བར་གནོད་སྦྱིན་མོས་སོ་
སོར་ལྷ་ཁང་བཞེངས། དེ་གཉིས་ཀྱི་བར་དུ་སྔར་དཔག་ཚད་བཞི་ཡོད་པར།
ན་ནིང་བུདྡྷ་གུ་བྷའི་སྐབས་རྒྱང་གྲགས་གཅིག་ཀྱང་བག་མེད་ཙམ་འདུག་རྡོ་་
བརྩེགས་ཞུན་ཐེབ་པ་བྲག་གི་རྣམ་པའི་ཁང་པ་སྒོ་མེད་པའི་སྐར་ཁུང་ནས་མཇལ་
བས་ཁྲི་སྟེང་དུ་རྡོ་སྐུའི་དུམ་བུ་འདྲ་བ་རེ་འདུག་གསུངས་སྣང་། ལྷ་མོ་ཙཎྜི་ཀ་
བསྒྲུབས་ནས་ལོ་བཅུ་གཉིས་སུ་དགེ་འདུན་གྱི་འཚོ་བ་བསྒྲུབ་པར་ཆད་ཐོ་བྱས་པ་
དགེ་ཚུལ་ངན་པ་ཞིག་གིས་བར་ཆད་བྱས་པའི་ཚབ་ཐེག་ཆེན་གྱི་ཆོས་གཞི་བརྒྱ་
རྩ་ བརྒྱད་ དང་། རྡོ་ རྗེ་ གདན་ དུ་ བྱང༌ ཆུབ་ ཤིང་ ལ་ རྡོ་ ཡི་ དྲ་ མིག་ དང་།
དཔལ་འབྲས་སྤུངས་ཀྱི་མཆོད་རྟེན་ལ་ལྕགས་རི་སོགས་བཞེངས། སློབ་དཔོན་
845



འདིས་ནི་མཐར་ཐུག་དབུ་མ་གཞན་སྟོང་ཁོ་ན་བཞེད་པ་ཡིན་ཏེ་བསྟོད་ཚོགས་
དང་ཀུན་བཏུས་སོགས་ཀྱིས་ཀྱང་གསལ་ལ། ཕྱིས་ཐལ་རང་གི་སློབ་དཔོན་
རྣམས་ཀྱིས་སློབ་དཔོན་གྱི་དགོངས་པ་ནི་རིགས་ཚོགས་ཁོ་ནའོ་ཞེས་ནན་གྱིས་
འཆད་པའང་གཞུང་དེ་གཙོ་བོར་འཆད་པའི་སྐབས་ཡིན་པས་དེ་ལྟར་འཆད་
པའོ། །
3. སློབ་དཔོན་ཤ་བ་རི།
དེའི་སློབ་མ་ནི་སློབ་དཔོན་ཤ་བཱ་རི་ཡིན་ཏེ། ཤར་ཕྱོགས་ན་ག་རར་གར་
མཁན་མིང་སྲིང་གསུམ་གྱིས་ཀླུ་སྒྲུབ་བྷངྒ་ལར་བ་ཞུགས་པ་ལ་རོལ་མོ་ཕུལ་བས།
ནང་དུ་བོས། བྱང་ཆུབ་སེམས་དཔའ་བློ་གྲོས་རིན་ཆེན་གྱི་སྐུ་ཞིག་བསྟན་པས།
ངས་ཀྱང་འདི་མཐོང་བ་ཞིག་ཞུ་ཟེར། མེ་ལོང་དུ་ཁོ་རང་དམྱལ་བ་ན་འཚེད་
པ་བསྟན་པས་ཤིན་ཏུ་བྲེད་དེ་ངེས་འབྱུང་དྲག་པོ་སྐྱེས་ནས། བདེ་མཆོག་ཏུ་
དབང་བསྐུར་བསྒོམས་པས་ཡེ་ཤེས་བརྙེས། བྱང་ཆུབ་སེམས་དཔའ་བློ་གྲོས་
རིན་ཆེན་དང་མཇལ་ནས་ཟུང་འཇུག་གི་སྐུ་གྲུབ་སྟེ་ལྷོ་ཕྱོགས་ཀྱི་རི་ལ་རྔོན་པའི་
རྣམ་པས་རི་དྭགས་བཤོར་བ་ལྟར་གྱིས་འགྲོ་བའི་དོན་མཛད་ལྕམ་གཉིས་ལ་ལོ་གི་
དང༌། གུ་ནི་ཟེར། སློབ་དཔོན་འདི་ལ་སྡོང་ངར་པ་དང་། ས་ར་ཧ་ཆུང་
བ་ཟེར། །
4. སློབ་དཔོན་ལུ་ཡི་པ།
དེའི་སློབ་མ་ནི་ལུ་ཡི་པ་སྟེ། ནུབ་ཕྱོགས་ཨོ་རྒྱན་རྒྱལ་པོའི་ཡིག་མཁན་
ཀུན་ཏུ་དགེ་བ་ཞེས་བྱ་བ་ཡིན། ཤ་བཱ་རི་པར་མཇལ་ནས་དོ་ཧ་གསུངས་པ་
ཐོས། དབང་བསྐུར་ཅིང་གདམས་པ་གནང་སྟེ་བསྒོམས་པས་མཁའ་འགྲོའི་
ཚོགས་གྲལ་དུ་སླེབས། སྐྱེ་བདུན་གྱི་ཤ་འགྱེད་པའི་ལག་བདེ་བ་བྱས། རྡོ་རྗེ་
846



ཕག་མོས་དབང་བསྐུར། ཤར་ཕྱོགས་བྷངྒ་ལར་གངྒཱའི་འགྲམ་དུ་ཉའི་རྒྱུ་ལྟོ་
ཙམ་གསོལ་ནས་ལོ་བཅུ་གཉིས་སུ་སྒྲུབ་པ་མཛད་པས་ཕྱག་རྒྱ་ཆེན་པོའི་དངོས་
གྲུབ་ཐོབ། ཨོ་རྒྱན་ནས་རྣལ་འབྱོར་མ་ཀུན་སྤྱོད་ཀྱི་རྒྱུད་སྤྱན་དྲངས། ཨོ་ཌི་
བི་ཤའི་རྒྱལ་པོའི་སྐྱེད་ཚལ་དུ་རྒྱལ་པོ་འབྱོན་པའི་ཁྲི་ལ་བསྡད་པ། བྲམ་ཟེ་
ཤིས་བརྗོད་པ་རྣམས་ཀྱིས་ཁྱོད་ལོངས་ཤིག་བྱས་ཀྱང་མ་ཉན། བྲམ་ཟེ་སུམ་
ཅུས་ལག་པ་ནས་འཐེན་ཡང་བསྐུལ་མ་ནུས་པས། སློབ་དཔོན་གྱིས། མ་
ལུས་ས་འདི་ཇི་ཙམ་ཡིན་ཏེ་འཇིག་རྟེན་གསུམ་འདི་ཇི་ཙམ་ཡིན། །དེ་ཚེ་ཉིད་
གཅིག་ནི་མི་བདག་གཞན་ནི་དེ་ཡི་གཡོག་ཡིན་ན། །བློ་བཟང་དེ་ཡང་གཞན་
གྱི་དམ་པའི་སྤྱོད་པ་བཞད་གད་བྱེད་པ་ནི། །ཨེ་མ་འཁོར་བ་ངོ་མཚར་རེ་ཆེ་
འདི་ལ་སྨྲ་མང་ཅི་ཞིག་དགོས། །གསུངས་པ་རྒྱལ་པོར་བརྗོད་པས། དམག་
དཔུང་མངགས་པར་སློབ་དཔོན་གྱིས་ཧ་ཧ་གསུངས་པས་དམག་མི་ཐམས་ཅད་
རེངས། ཐམས་ཅད་ཀྱིས་གྲུབ་ཐོབ་ ཏུ་ཤེས་ནས་བཤགས་པ་ཕུལ་བས་གྲོལ།།
རྒྱལ་པོ་ངོ་མཚར་སྐྱེས་ནས་མཇལ་དུ་འོངས་ཏེ་དྲིས་པས་ང་རྒྱལ་པོ་ཡིན་གསུངས།
དེ་ལྟ་ན་ཡོ་བྱད་གང་ཞུས་པས། ས་གཞི་མལ་སྟན་ཆེན་པོ་ཡིན་ཏེ་སོགས་་
གསུངས། རྒྱལ་པོ་དང་བློན་པོ་གཉིས་ལ་བདེ་མཆོག་གི་དབང་བསྐུར་་་་་་
གདམས་པ་གནང༌། རྒྱལ་པོ་ལ་ཁྱོད་ལྷོ་ཕྱོགས་ཀུ་མཱ་ར་གླེ་ཏྲར་སྨད་འཚོང་མ་
འདི་ལྟ་བུ་ཡོད་པས་དེའི་གཡོག་གྱིས། བློན་པོ་བྲམ་ཟེ་ཡང་། ཤར་ཕྱོགས་པ་
ཀཱན་ནག་རར་ཆང་འཚོང་མ་འདི་ལྟ་བུ་ཞིག་གི་བྲན་གྱིས་དང་ལོ་བཅུ་གཉིས་ན་
མཆོག་གི་དངོས་གྲུབ་ཐོབ་གསུངས་པ་ལྟར་བྱས་པས། རྒྱལ་པོ་ནི་གྲུབ་ཐོབ་དཱ་
རི་ཀ་པའམ་དཱ་རི་པ་སྟེ་སྨད་འཚོང་མའི་གཡོག་ཅེས་བྱ་བློན་པོ་ཡང་འབྲས་རྡུང་
བའི་འཁྲུལ་འཁོར་ཤིང་གི་རན་ཐག་གི་རྣམ་པ་འདྲ་བ་དེའི་སྒྲ། ཌིརྨི་ཟེར་བ་
ལ་སེམས་ཟིན་པས་གྲུབ་ཐོབ་ཌིདྨེ་པར་གྲགས་སོ། ། སྨད་འཚོང་མ་དས་དཱ་རི་
ཀ་པ་གྲུབ་པ་ཐོབ་པར་ཤེས་ཏེ་བཟོད་པར་གསོལ་བས་སྨད་འཚོང་མ་དེ་སྐལ་
847



ལྡན་དུ་གཟིགས་ནས་དབང་བསྐུར་གདམས་ པ་ བསྟན་ པས་ གྲུབ་ པ་ ཐོབ་ སྟེ།
སུ་ཁ་ད་རཱིར་གྲགས་སོ། ། དཱ་རི་ཀ་པས་རྣམ་རྒྱལ་ཞབས་ལ་གདམས། དེས་
ཏི་ལོ་པ་ལ་གདམས་པ་ཡིན་ཅིང༌། ཌིངྒ་པས་ཀྱང་དཔལ་ཏེ་ལོ་པ་ཆེན་པོ་རྗེས་
སུ་བཟུང་བའོ། །
5. མངའ་བདག་མེ་ཏྲི་པ།
མངའ་བདག་མེ་ཏྲི་པ་ཡང་ཤ་བཱ་རི་པའི་སློབ་མ་མཚན་ནི་བྱམས་པ་སྦས་
པའོ། ། དེ་ཡང་བྲམ་ཟེ་མུ་སྟེགས་ཀྱི་པཎྜི་ཏ་ཡིན། ནཱ་རོ་པ་དང་མཇལ་ནས་
དབང་དང་གདམས་པ་གནང༌། ནཱ་ལནྡར་རབ་ཏུ་བྱུང༌། ཤཱནྟི་པ་སོགས་བླ་
མ་མང་པོ་བསྟེན། བི་ཀྲ་མ་ལ་ཤི་ལར་བཤད་སྒྲུབ་སྤེལ་མ་མཛད། རྡོ་རྗེ་རྣལ་
འབྱོར་མ་ཞལ་གཟིགས། དགེ་ཚུལ་ཞིག་གིས་སློབ་དཔོན་བུད་མེད་དང་ལྷན་
ཅིག་ཆང་བཞེས་པ་མཐོང་བས་སློབ་དཔོན་གྱིས་འོ་མ་དང་དགེ་ཚུལ་དེས་ཆང་
སྐྱུགས་པའི་སྦྱོར་བ་མཛད། ཡང་ལན་ཅིག་ལ་དགེ་བསྐོས་ཀྱིས་མཐོང་བ་ལ་
ཆང་འོ་མ་དང་བུད་མེད་མི་སྣང་བར་བྱས། ཡང་ལན་གཅིག་འཇབས་ནས་
འོང་བས་སྔགས་ཀྱིས་བསྒྱུར་ལོངས་མ་བྱུང་བས། དགེ་འདུན་གྱིས་ གནས་
དབྱུང་བྱས་ཆུ་བོ་གངྒཱ་ལ་ལྤགས་གདན་བཏིང་ནས་བཞུད། དེ་དུས་དགེ་་་
བསྐོས་ནི་ཨ་ཏི་ཤ་ཡིན། དེ་ནས་དཔལ་གྱི་རི་ལ་ཤ་བཱ་རི་ཚོལ་དུ་རྒྱལ་བུས་ཀར་
དང་ལྷན་ཅིག་ཏུ་ཕེབས་ནས་མཇལ། ཤ་བཱ་རིའི་དབུའི་རལ་པ་ནས་སྲོ་ཤིག་
བྱུང་བ་རྣམས་ཡུམ་གཉིས་ཀྱིས་གསོལ་བར་མེ་ཏྲི་པ་ཅུང་ཟད་ཐུགས་མ་དད།
རྒྱལ་བུས་ཞབས་ལ་ཕྱག་བྱས་པས་དེ་ཉིད་དུ་འཇའ་ལུས་སུ་སོང་བས་དད་པ་
འཁྲུངས། ཡང་བཙུན་མོ་གཉིས་ཀྱིས་རི་དྭགས་བཤོར་བ་ལ་ཡང་མ་དད་པ་
ཅུང་ཟད་སྐྱེས་པ་བྱུང་། དབང་བསྐུར་གདམས་པ་གནང་བས་གནས་ལུགས་
གཟིགས་པའི་ཡེ་ཤེས་བརྙེས་ཀྱང་མ་དད་པ་གཉིས་པོ་དེའི་རྟེན་འབྱུང་གི་སྐུ་ལུས་
848



གནས་མ་འགྱུར་སླར་ཡུལ་དབུས་སུ་བྱོན་ནས་འགྲོ་བའི་དོན་རྒྱ་ཆེན་པོ་མཛད་རྗེ་
མར་བ་ལོ་ཙཱ་རྗེས་སུ་བཟུང་བ་ཡིན་ཅིང་། འདི་དང་ཤཱནྟི་པ་རྩོད་པ་བྱས་ཟེར་
བ་ནི་མི་ཏྲི་པའི་ལྟ་བ་ཐལ་འགྱུར་བ་ཡིན་རྒྱུའི་བསྟོད་ར་གཏོང་འདོད་པའི་རྫུན་
བཤད་ཡིན་པ་ནི་ཇོ་ནང་རྗེ་བཙུན་གྱིས། བུདྡྷ་གུ་སྟ་ལ་དྲིས་པའི་ལོ་རྒྱུས་ཀྱིས་
ཀྱང་ཤེས་ཤིང་འདིར་ནི་ཞར་བྱུང་དུ་སྨྲས་པའོ། །
6. སློབ་དཔོན་ཨཱརྱ་དེ་བ།།
གཞན་ཡང་དཔལ་མགོན་ཀླུ་སྒྲུབ་ཀྱི་སྲས་ཀྱི་ཐུ་བོ་ཨཱརྱ་དེ་བ་ནི། འཇམ་
དཔལ་རྩ་རྒྱུད་ནས་ལུང་གིས་བསྟན། སིངྒ་ལའི་རྒྱལ་པོ་པཉྩ་ཤྲི་གའི་སྲས་སུ་
འཁྲུངས། མཁན་པོ་ཧེ་མ་དེང་ཞེས་བྱ་བ་ལས་རབ་ཏུ་བྱུང་ཞིང་བསྙེན་པར་
རྫོགས། སྡེ་སྣོད་གསུམ་པོ་མཐའ་དག་ལ་མཁས་པར་མཛད་ནས་དཔལ་གྱི་
རིར་སློབ་དཔོན་ཀླུ་སྒྲུབ་དང་མཇལ། བཅུད་ལེན་སོགས་དངོས་གྲུབ་མང་པོ་
ཐོབ་པར་མཛད་ནས་མཐར་བསྟན་པའང་གཏད། ལྷོ་ཕྱོགས་ཀྱི་རྒྱུད་རྣམས་
སུ་འཆད་ཉན་དང་སྒོམ་སྒྲུབ་སོགས་མཛད། ཤིང་དང་རིའི་ལྷ་སོགས་ལས་ཡོ་
བྱད་བླངས་ནས་གཙུག་ལག་ཁང་ཉི་ཤུ་རྩ་བཞི་བཞེངས། གནོད་སྦྱིན་མོ་སྐལ་
པ་བཟང་མོས་འཚོ་བ་སྦྱར་ཏེ་དེ་ཐམས་ཅད་དུ་ཐེག་པ་ཆེན་པོའི་ཆོས་གཞི་རེ་
བཙུགས་སོ། །
7. སློབ་དཔོན་རྟ་དབྱངས།
སློབ་དཔོན་རྟ་དབྱངས་ནི་ཤར་ཕྱོགས་ནཱ་ལི་ནའི་གྲོང་ཁྱེར་ཁོར་ཏ་ཞེས་བྱ་
བར་བྱུང་བའི་བྲམ་ཟེ་ཐུབ་དཀའ་ནག་པོ་ནཱ་ལནྡར་རྩོད་དུ་འོངས་པ་ན་སློབ་
དཔོན་སྤྱན་དྲངས་པར་ཕེབས་ཏེ་རྩོད་པས་ཕམ་པར་བྱས་པ་སོགས་ཡོངས་སུ་
གྲགས་པ་ལྟར་ལས། རྒྱལ་བའི་བསྟན་པ་ལ་བཙུད་རབ་ཏུ་བྱུང་ནས་སྡེ་སྣོད་
849



གསུམ་ལ་མཁས་པར་གྱུར་པ་སློབ་དཔོན་དཔའ་བོ་ཡིན་ཞིང་སྒྲོལ་མས་ལུང་་
བསྟན་ཏེ་བརྒྱ་ལྔ་བཅུ་པ་སོགས་སངས་རྒྱས་ལ་བསྟོད་པ་བརྒྱ་རྩ་བརྒྱད་མཛད།
སངས་རྒྱས་ཀྱི་སྤྱོད་པ་ཞེས་པའི་སྙན་དངགས་ཀྱི་འགྲེལ་པ་དེང་སང་བསྟན་་
འགྱུར་དུ་མ་ཆུད་པ་དེ་ལས། སངས་རྒྱས་ཀྱི་སྤྱན་སྔར་རབ་ཏུ་བྱུང་ཞིང་སངས་
རྒྱས་ལ་ བསྟོད་པ་མཛད་ པར་སྨོན་ལམ་བཏབ། དགའ་ལྡན་ གྱི་ ལྷར་སྐྱེས།
དེ་ནས་ཚེ་འཕོས་ཏེ་ཡུལ་མངོན་པ་ཅན་དུ་བྲམ་ཟེ་མ་ཉམས་པ་དབྱངས་ཞེས་
པར་སྐྱེས། ཀུན་ཏུ་རྒྱུ་བྱས། གཙུག་ལག་ཁང་རྣམས་སུ་བརྩད་པས་མཐར་
དགྲ་བཅོམ་པ་བསམ་རྫོགས་ཀྱིས་ཕམ་པར་བྱས་ཏེ་རབ་ཏུ་བྱུང་ཡང་རིགས་ཀྱི་
དྲེགས་པས་ལྕེབས་པར་བརྩམས་པ་ན། དགྲ་བཅོམ་པས་རྫུ་འཕྲུལ་གྱིས་་་་་
བཟློག་སྟེ་སངས་རྒྱས་ཀྱི་ལུང་བསྟན་པ་སྨྲས་པས། དད་དེ་དཀོན་མཆོག་་་་
གསུམ་གྱི་བསྟོད་པ་སོགས་མཛད་པར་བཤད་དོ། །
8. དཔལ་ཟླ་བ་གྲགས་པ།
དཔལ་ཟླ་བ་གྲགས་པ་ནི་ཡུལ་དབུས་སུ་རྒྱལ་པོ་གསལ་བའི་ སྐབས་ལྷོ་
ཕྱོགས་ས་མནྟར་སྐུ་འཁྲུངས། རིག་གནས་ཀུན་ལ་མཁས། རབ་ཏུ་བྱུང་ཞིང་
སྡེ་སྣོད་གསུམ་འཛིན་པའི་མཁས་པ་ཆེན་པོར་གྱུར། ལེགས་ལྡན་གྱི་སློབ་མ་
རྣམས་དང་བུདྡྷ་པཱ་ལི་ཏའི་སློབ་མ་ཀ་མ་ལ་བུདྷི་ལཱ་ ཀླུ་སྒྲུབ་ཀྱི་གཞུང་ལུགས་
ཐམས་ཅད་གསན། ནཱ་ལནྡའི་མཁན་པོ་མཛད། རྩ་ བཞི་ རིགས་གསུམ་་་
སོགས་ཀྱི་འགྲེལ་པ་དང་འཇུག་པ་སོགས་བརྩམས་སངས་རྒྱས་བསྐྱང་གི་ལུགས་
དེ་དར་བར་མཛད། རི་མོར་བྲིས་པའི་བ་ལས་འོ་མ་བཞོ་བ་དང༌། རྡོའི་ཀ་
བ་ལ་ཕྱག་ཟངས་ཐལ་དང་རྩིག་པ་ལ་ཟངས་ཐལ་སོགས་མཛད། མ་ནུ་བྷ་གའི་
རི་ལ་སྔགས་ལམ་ལ་བརྟེན་ཏེ་མཆོག་གི་དངོས་གྲུབ་ཐོབ་པ་ཡིན་ཞིང་། སློབ་
དཔོན་འདི་ཀླུ་སྒྲུབ་ཀྱི་དངོས་སློབ་མིན་པ་ནི་རྒྱ་གཞུང་རྣམས་ནས་ཀྱང་གསལ་ལ་
_850



འདུས་པ་སོགས་སྔགས་གཞུང་རྣམས་ནི་འཕགས་པའི་ཡེ་ཤེས་ཀྱི་སྐུ་ལས་ནོས་པ་
ཡིན་པར་བྱེད་དགོས་སོ། །འདུས་པའི་འགྲེལ་པ་སྒྲོན་གསལ་སོགས་མཛད་
དོ། །དུས་ཕྱིས་གདོལ་བའི་བུ་མ་ཏངྒི་པས་འཕགས་པ་ལྷ་མཇལ་ཏེ་གསང་བ་
འདུས་པ་སོགས་འཕགས་པ་ཡབ་སྲས་ཀྱི་སྔགས་གཞུང་རྣམས་ནོས་ནས་དུས་
དེར་འདུས་པ་འཕགས་སྐོར་ཐོག་མར་དར་བ་ཡིན་ཞིང་དབུ་མ་ཚོགས་གསུམ་
སོགས་བཞིན་དུ་འཕགས་པ་ཡབ་སྲས་སྐུ་བཞུགས་པའི་དུས་ནས་ཐུན་མོང་དུ་
དར་བ་ནི་མ་ཡིན་ནོ། །སྒྲོན་གསལ་ལས་སློབ་དཔོན་ཆེན་པོ་ཀླུ་སྒྲུབ་ཀྱི་ཞལ་སྔ་
ནས་སྩལ་བ་སྟེ། གཏེར་དང་འདྲ་བར་སློབ་དཔོན་རྣམས་བརྒྱུད་པའི་རིམ་
གྱིས་བླ་མའི་ཞལ་ནས་ཞེས་གསུངས་པ་ལྟར་རོ། །དེ་བཞིན་དུ་ཀོངྐ་ནའི་སློབ་
དཔོན་སྲུང་བའི་ཞབས་ཀྱིས་དུས་ཕྱིས་དཔལ་ཟླ་བ་གྲགས་པ་མཇལ་ནས་སྒྲོན་
གསལ་གྱི་གླེགས་བམ་རྙེད་པ་ཡིན་པ་དང་པཎྜི་ཏ་སྒྲ་གཅན་འཛིན་ཟེར་བ་ཞིག་
གིས་ གླུས་ བྱས་ དང༌ མཇལ་ ནས་ འཕགས་ སྐོར་ གྱི་ དཔེ་ རྣམས་ རྙེད་ པ་ སྟེ།
འཕགས་པ་ཀླུ་སྒྲུབ། ཨཱརྱ་དེ་བ། ཟླ་གྲགས། མ་ཏངྒེ་ཞེས་འདྲེན་པའང་
དོན་ལ་ནི་ལོས་རུང་ངོ༌། ། རྒྱ་ནག་ཏུ་རྒྱལ་བསྟན་སྤེལ་མཛད་དགྲ་བཅོམ་པ་མ་
ཏརྨི་ཞེས་པའང་འདི་ཡིན་པར་མངོན་ཞིང་འདིས་འདུས་པ་འཕགས་སྐོར་་་
སོགས་ཏེ་ལོ་པ་ལ་གནང་བ་ཡིན་ནོ། །
གསུམ།
གཏུམ་མོའི་བཀའ་བབས།
1. སློབ་དཔོན་བི་རཱུ་པ།
གཏུམ་མོའི་བཀའ་བབས་ནི། སློབ་དཔོན་བི་རཱུ་པས་རྡོ་རྗེ་རྣལ་འབྱོར་
མ་ལ་མངོན་སུམ་དུ་ཞུས་པ་ཡིན། འདི་ནི་གཤེད་དམར་གྱི་རྒྱུད་ལེའུ་ཉེར་
851



གཉིས་པ་ལས། བིརཱུ་པག་རྣལ་འབྱོར་དབང་། ། བྲམ་ཟེའི་རིགས་སུ་འབྱུང་
བར་འགྱུར། །ཞེས་ལུང་བསྟན་ཅིང་ཆིག་འདི་གངས་ཁྲོད་འདིར་བི་རཱུ་པ་ཁོ་ན་
མཆོག་གོ་ཞེས་སྨྲ་བ་རྣམས་ཀྱིས་མ་མཐོང་ནས་གླེགས་བམ་མང་པོའི་བརྗོད་བྱ་
སྙིང་པོ་མེད་པར་གྱུར། དེ་ཡང་ན་ལཎྜའི་པཎྜི་ཏ་དགེ་སློང་ཞིག་ཡིན། དེར་
ཡང་བུད་མེད་དང་ལྷན་ཅིག་ཆང་གསོལ་བས་དགེ་འདུན་གྱིས་གནས་ནས་ཕྱུང༌།
གངྒཱའི་ངོགས་སུ་གྲུ་པས་གླ་དགོས་ཞུས་པས་གངྒཱ་ལ་སྡིགས་མཛུབ་གཏད་པས་
གངྒཱ་གྱེན་དུ་བཟློག་ནས་ཕ་རོལ་ཏུ་ཕེབས། ཨོ་ཌི་བི་ཤར་ཆང་འཚོང་མ་གཅིག་
ལས་ཆང་ཉོས་ནས་ཉི་གྲིབ་ལ་ཚད་བྱས་ནས་དེ་མ་འདས་གོང་དུ་རིན་སྤྲོད་ཆད།
བྱས་པར། ཉི་མ་ལ་མཛུབ་མོ་བསྟན་ནས་གཏོད་ལམ་ནན་ཏེ་ཆང་ཐམས་ཅད་
བཞེས་པས་རྒྱལ་པོའི་དབྱུག་ཚོད་པས་རྣལ་འབྱོར་པས་ནུས་པ་བསྟན་པར་ཤེས་
ཏེ་རྒྱལ་པོས་ཆང་རིན་སྤྲད་ནས་ཉི་མ་བཏང་བར་ཞུས་པས་ཞག་གསུམ་གྱི་ཐོ་
རངས་སུ་སོང་ཟེར། ཏྲི་ལིངྐར་མུ་སྟེགས་པ་རྣམས་བཏུལ། འཇིགས་སྡེས་
བཞེངས་པའི་ལིངྒ་གདོང་བཞི་པ་ཞིག་ཡོད་པ་བཞི་ཚལ་དུ་བཀས། ཌཱ་ཀི་ནཱི་པ་
ཊར་མུ་སྟེགས་པའི་ཚོགས་ཁང་དུ། ཏྲི་ཤུ་ལ་མི་ཕལ་པ་སོང་ན་རང་ཟུག་བྱེད་
པ་ཞིག་ཡོད་པ་བཅག ཙཎྜི་ཀའི་རྡོ་སྐུའི་གདོང་པ་བྲང་དུ་ལྷུང་ནས་རྣ་བ་
གཉིས་ལུས་པར་མཛད་དེ་སེམས་ཅན་ལ་གནོད་པ་མི་བྱེད་པར་བཀས་བསྒོས།
སོ་རཋར་སོ་བནཱ་ ཐ་ཞེས་པའི་དབང་ཕྱུག་ཆེན་པོའི་རྡོ་སྐུ་རང་བྱུང་ཡོད་པ་་
བཤིག་པར་བརྩམས་པས་དངོས་སུ་གཟུགས་བསྟན་ནས་བཀའ་བཞིན་བྱེད་པར་
ཞུས་པས། མཆོད་གནས་སུ་དགེ་འདུན་བརྒྱ་མཆོད་པ་དང་། སྲོག་གི་་་༌
མཆོད་སྦྱིན་མི་ལེན་པ་དང༌། ཕུད་ཀྱིས་ཉིད་ཀྱི་སྐུ་ལ་མཆོད་པར་ཁས་བླངས།
སློབ་དཔོན་ཉིད་རྡོ་སྐུ་ཕྱག་ན་གསེར་འགྱུར་གྱི་རྩི་བསྣམས་པ་གཅིག་ཏུ་སོང་།
ཉིན་རེ་བཞིན་རྡོ་སྐུའི་ཕྱག་གི་གསེར་འགྱུར་རྩི་དེ་བླངས་ཏེ་ལྕགས་ཟངས་མང་
པོར་རེག་པ་ཙམ་གྱིས་གསེར་དུ་འགྲོ་བས་དགེ་འདུན་གྱི་འཚོ་བ་སྦྱོར། ཛོ་ན་
852



གྷ་ཊའི་རྒྱལ་པོ་ཞིག་གིས་གསེར་སྲང་ཁྲི་ཕྲག་གཉིས་ཞུས་ནས་ད་དུང་ཞུ་སྙམ་པ་
ལ་རྡོ་སྐུའི་སྤར་བ་བསྡམས། བྲམ་ཟེ་དབུལ་པོ་ཞིག་གིས་ས་ཐེ་བཙུགས་ནས་
གསོལ་བ་བཏབ་པས་གསེར་འགྱུར་རྩི་གནང་། ཞག་བདུན་ནས་ཁྱེར་ཤོག་
གསུངས་པར་རྒྱལ་པོས་ལེན་པར་བརྩམས་པ་ན། རྡོ་སྐུའི་ཕྱག་ཏུ་ཕུལ་བས་
ཕྱག་སྤར་བསྡམས། རྒྱལ་པོའི་མི་ཞིག་གིས་ཕྱག་ལ་དབྱུག་པ་བསྣུན་པར་རང་
གི་ལག་པ་ཆད། གཅིག་གི་ངག་ལྐུགས་རྒྱལ་པོ་ཡང་སྨྱོ་བར་གྱུར་ཀྱང་རྒྱལ་པོ་
རཱ་མ་པཱ་ལའི་སྐབས་རྣལ་འབྱོར་པ་ས་རོ་པ་ཞེས་པ་ཞིག་མཛད་དེ་ཡུལ་དབུས་སུ་
ཕེབས། ཞབས་བཀྲུས་པའི་ཆབ་རྒྱལ་པོའི་གླང་བོ་ཆེ་བྷ་ནཱ་ད་ལ་བླུད་ནས་
གཡུལ་འཐབས་པས་ཀླ་ཀློའི་རྒྱལ་པོ་བརྒྱ་ཙམ་ཐུལ། ཤར་ཕྱོགས་གོ་རར་སྟག་
གཟིག་གི་རྒྱལ་པོ་ཞིག་གཉིད་སད་པའི་སྔས་སུ་རྣལ་འབྱོར་པ་ཞིག་འདུག་པ་
མཚོན་ཆ་དང་མེ་ཆུ་གང་གིས་ཀྱང་མ་ཚུགས། དུག་ཁལ་དྲུག་དྲངས་པས་ཀྱང་
སྟོབས་དང་གཟི་མདངས་རྒྱས་པར་གྱུར་པས་དད་དེ་སྐལ་ལྡན་རྣམས་ལ་་་་་
གདམས་པ་མང་པོ་སྩལ། བྷཾ་ག་ལར་ཟླ་བ་བཞི་ཙམ་བཞུགས། རྒྱ་ནག་ཏུ་
དངོས་སུ་བྱོན་པ་ཡང་འདི་སྐབས་ ཀ་ཡིན། བི་རཱུ་པ་འདི་མི་ཡུལ་དུ་ལན་་་
གསུམ་བྱོན་པར་གྲགས། འདི་ལ་སློབ་དཔོན་ཆོས་སྐྱོང་ཟེར། གནས་བརྟན་
ཆོས་སྐྱོང་ཞེས་བྱ་བ་ནཱ་ལནྡའི་མཁན་པོ་དེ་དང་མི་གཅིག་ཅིང་། དེ་ནི་གཞན་
སྟོང་པ་ཡིན་ཞིང་ལམ་འབྲས་སོགས་ལ་བརྟག་ན་མི་གཅིག་པའི་ངེས་པ་ཡང་མི་
འདུག་གོ། །
2. ནག་པོ་བི་རཱུ་པ། །
དེའི་སློབ་མ་ཨོ་རྒྱན་དུ་བྱུང་བའི་ནག་པོ་བི་རཱུ་པ་ནི། བྲམ་ཟེའི་རིགས་
བཙས་ཙམ་ན་ལྟས་མཁན་རྣམས་ཀྱིས་སྡིག་པ་བཞི་བྱེད་པར་ལུང་བསྟན་པས་
སྡིག་པ་བཞི་མི་འབྱུང་བའི་ཕྱིར་འཁྱམས་སུ་བཏང་བས། མ་བྲམ་ཟེ་མོ་དེ་ཡང་
853



ཁྱིམ་ཐབ་སོགས་ཤི་ནས་ཡུལ་གཞན་དུ་འཁྱམས་ཏེ། ཨོ་རྒྱན་དུ་ཆང་འཚོང་
གིན་ཡོད་པ་དང་མ་བུ་ངོ་མ་ཤེས་ཏེ། མ་དང་འདུས་རྫིའུ་ནས་ཆུ་འདོད་ནས་
འཐུང་བས་ཆང་དང་ནོར་བས་ཁྲོས་ཏེ་རྫིའུ་ཤོད་དུ་བསྒྱུར་བས་བ་ཞིག་ལ་ཕོག་
ནས་ ཤི། དེ་ གསང་ བར་ བསམ་ སྟེ་ མཚན་ མོ་ ཡང་ ཐོག་ ནས་ བསྒྱུར་ བས།
བྲམ་ཟེ་ཞིག་གི་མགོ་ལ་ཕོག་ནས་ཤི། དེར་ཐེ་ཚོམ་ཟོས་ནས་གཏམ་དྲིས་པས་
ཆང་འཚོང་མ་དེ་རང་གི་མར་ཤེས། བྲམ་ཟེ་དང་བ་ལང་གསོད་པ། མ་དང་
འདུས་པ་ཆང་འཐུང་བ་སྟེ་རིག་བྱེད་ནས་བཤད་པའི་བྲམ་ཟེ་ཉམས་བྱེད་སྡིག་པ་
བཅུ་དྲུག་གི་ནང་ཚན་བཞི་པོ་བྱུང་བས། ཛ་ལནྡྷ་ར་དང་མཇལ་ན་ ས་དེ་་
རྣམས་དག་བྱེད་ཞུས་པས། རྡོ་རྗེ་ཕག་མོའི་གདམས་པ་གནང་སྟེ། ཀོང་
ནའི་ཡུལ་དུ་ཆུ་ནང་དུ་མགྲིན་པ་ཕྱིན་ནུབ་པར་བྱས་ཏེ་ཟླ་བ་དྲུག་ཏུ་བསྒྲུབས་
པས་རྟགས་ཅི་ཡང་མ་བྱུང་བས་ཕྲེང་བ་ཆུར་དོར། སློབ་དཔོན་ལ་དྲིས་པས་ད་
རུང་སྒྲུབས་ཤིག་གསུངས། བསྒྲུབས་པས་ཞག་བདུན་ནས་རྡོ་རྗེ་རྣལ་འབྱོར་
མ་མི་མོའི་རྣམ་པ་བྱུང་ནས། རྒྱ་མཚོའི་ལག་བརྒྱད་བརྒྱ་དང་། ཆུ་བོ་དགུ་
བརྒྱ་འདས་ཏེ། བུ་གང་ནས་འོངས། ཀོངྐའི་ཡུལ་དུ་ཁྱོད་འཆི་བར་བྱེད་
དམ་ཞེས་གསུངས་པས། ཚིག་རྐང་སྔ་མ་ཟུང་གི་མཐར། ཡུམ་རྣལ་འབྱོར་
མ་ཁྱོད་ལ་སྐྱབས་སུ་མཆིར་འོངས་ཞུས་པས་དེ་ཉིད་དུ་ཕྱག་སྤྱི་བོར་བཞག་པས་
ཏིང་ངེ་འཛིན་མཆོག་ཏུ་གྱུར་པ་ཐོབ། ཁྱེད་ཀྱི་སྐྱེ་བ་མང་པོའི་བླ་མ་བི་རཱུ་པ་
ཡིན་པས་དེ་མ་ར་ཏོ་ཊ་ན་ཡོད་ཀྱི་དེར་སོང་གསུངས། དེ་ཡང་རྡོ་རྗེའི་ཐོད་དེ་
ཞྭ་ཆུང་སྔོན་པོ་ཞིག་གསོལ་ནས་ཕྱག་རྒྱ་ཆེན་པོའི་དངོས་གྲུབ་ཐོབ་སྟེ་དུར་ཁྲོད་
ཀུན་ཏུ་བརྟུལ་ཞུགས་ཀྱི་སྤྱོད་པས་རྒྱུ་ཞིང་གཤེགས་སོ། ། དེང་སང་བོད་ཀྱི་ལོ་
རྒྱུས་རྣམས་སུ་བི་རཱུ་པ་ཆེ་ཆུང་འདི་གཉིས་ཀྱི་ལོ་རྒྱུས་འདྲ་འདྲེས་སོགས་བཤད་
པ་ནོར་བ་ཁོ་ན་འདུག་གོ། ། བི་རཱུ་པ་ཆུང་བ་ལ་བྱཱ་ད་ལི་པས་ཞུས་པ་སོགས་
ཡོད་ནའང་། བི་རཱུ་པ་ཆེན་པོས་ཌོམྦི་ཧེ་རུ་ཀ་ལ་གདམས་པ་ཡིན། སློབ་
854



དཔོན་འདི་ནི་ཤར་ཕྱོགས་ཏི་པུ་རའི་རྒྱལ་པོ་ཡིན། བི་རཱུ་པས་དབང་དང་
གདམས་པ་གནང་། ལྷག་ལྷའི་ལུང་བསྟན་བཞིན་གཡུང་མོ་པདྨ་ཅན་ཞིག་
མངོན་གྱུར་དུ་བསྟེན་པས། རྒྱལ་པོ་རིགས་ཉམས་སོ་ཞེས་བློན་པོ་སོགས་ཀྱིས་
བསྐྲད་དོ། །
3. སློབ་དཔོན་ཌོམྦི།
ཌོམྦི་ནི་གཡུང་པོ་སྟེ། གྲོང་གི་ཕྱི་རོལ་གནས་པ་ཉ་དང་རི་དྭགས་གསོད་
པ་གླུ་གར་སོགས་བྱེད་མཁན་རིགས་ངན་གྱི་ཁྱད་པར་ཞིག་སྟེ། བཙུན་མོའི་
མིང་སློབ་དཔོན་ལ་འགོས་ནས་ཌོམྦི་པ་ཞེས་གྲགས་སོ། །འདི་སྔགས་ཀྱི་དབང་
རྣོན་ཡིན་པས་དབང་ཞུས་ནས་ལོ་དྲུག་ནས་མཆོག་དངོས་བརྙེས་རང་ཡུལ་དུ་
ཡབ་ཡུམ་སྟག་ལ་ཆིབས་ཏེ་ཕེབས་པས་ཐམས་ཅད་དད་པར་མཛད། ཡུལ་མི་
སྐལ་ལྡན་རྣམས་ལ་གདམས་པ་གནང་བས་གྲུབ་པ་ཐོབ་པ་མང་དུ་བྱུང༌། ཡུལ་
ར་རར་ཕེབས། དེར་རྒྱལ་པོ་སངས་རྒྱས་ཀྱི་བསྟན་ལ་མི་དགའ་བ་ཞིག་ཡོད་
པར། སྟག་མོ་ལ་ཆིབས་ཤིང་དུག་སྦྲུལ་མང་པོས་རྒྱན་དང་ཕྱག་ལྕག་མཛད་
ནས་རྒྱལ་བློན་རྣམས་བསྡིགས་པས་ཐམས་ཅད་སངས་རྒྱས་ཀྱི་བསྟན་པར་་་་
བཙུད་ནས་རའི་ཡུལ་དེར་རེ་ཞིག་མུ་སྟེགས་པའི་རྒྱུན་ཆད། ལྷོ་ཕྱོགས་ཀཎ་ཊ་
ཀར་དྲག་ཏུ་བཞད་པའི་དུར་ཁྲོད་དུ་རྒྱལ་པོས་མུ་ཙྪ་ཡས་སྦྱིན་བདག་བྱས་རྣལ་
འབྱོར་པ་ཕོ་མོ་ལྔ་བརྒྱར། ཟླ་བ་དྲུག་ཏུ་ཚོགས་འཁོར་བསྐོར་བ་ན། བྲམ་
ཟེའི་དགེ་སློང་སུ་སིདྷི་ཀ་ར་ཞེས་པ་གསང་སྤྱོད་ལ་མ་དད་པས་གནང་བ་མ་ཞུས་
པར་ཕྱིར་སོང་བས་ཤི། གཞན་ཐམས་ཅད་ཀྱིས་དངོས་གྲུབ་སྣ་རེ་ཐོབ་པ་བྱུང་།
དེ་དང་ཉེ་བར་མུ་སྟེགས་པའི་རྒྱལ་པོ་ཞིག་གིས་ཕྱི་རོལ་པའི་མཆོད་རྟེན་བརྒྱ་རྩ་
བརྒྱད་བཞེངས། རལ་པ་ཅན་ཁྲི་ཙམ་འཚོགས་ནས་རབ་གནས་བྱེད་པ་ན།
སྲོག་ཆགས་སྣ་ཚོགས་བསད་པའི་སྙིང་ཁོ་ནའི་ཕུང་པོ་ཡང་མི་འགྲེང་གསུམ་ཙམ་
855



གྱི་དཔངས་ཡོད་པ་བྱས་སོ། །དེར་སློབ་དཔོན་གྱིས་མཆོད་རྟེན་རྣམས་མགོ་
མཇུག་བཟློག མཆོད་པ་ཐམས་ཅད་གཏོར་བའི་ཆོ་འཕྲུལ་མཛད་པས་ཐམས་
ཅད་སྐྲག་ནས་སློབ་དཔོན་ལ་བཟོད་པར་གསོལ། ཕྱིན་ཆད་སྲོག་གི་མཆོད་
སྦྱིན་མི་བྱེད་པའི་དམ་བཅའ་དང་གལ་ཏེ་བྱས་ན་མཆོད་རྟེན་ལིངྒ་དེ་རྣམས་
འགས་པར་འགྱུར་ཞེས་གསུངས། མཆོད་རྟེན་གཅིག་མ་གཏོགས་རྣལ་དུ་་་
གནས་པར་མཛད་དོ། །སྐུ་ལུས་དེ་ཉིད་ཀྱིས་མཁའ་སྤྱོད་དུ་གཤེགས་སོ། །
ཕྱིས་རྒྱལ་པོ་ཞིག་གིས་སྲོག་གི་མཆོད་སྦྱིན་བྱས་པས་ལིངྒ་ཐམས་ཅད་བཞི་ཚལ་དུ་
གས་ནས་ལྕགས་དཀྲིས་ཀྱིས་བསྡམས་འདུག་ཅེས་སངས་རྒྱས་སྦས་པས་གསུངས་
འདུག་གོ ། དེ་ལ་སློབ་མ་གཡུང་མོ་རྣལ་འབྱོར་མ་དང༌། མི་ཐུབ་ཟླ་བ་སོགས་
སློབ་མ་མང་ཞིང་། གཡུང་མོ་རྣལ་འབྱོར་མས་ཡུལ་དབུས་ཀྱི་རཱ་ཏི་བཛྲ་དང་།
ནག་པོ་སྤྱོད་པ་ལ་གནང་བ་ཡིན་ཞིང་། སློབ་དཔོན་ནག་པོ་སྤྱོད་པས་དགེ་
བའི་མགོན་པོ་ལ། དེས་རྣམ་རྒྱལ་ཞབས་ལ། དེ་ལ་དཔལ་ཏེ་ལོ་པས་ཞུས་པ་
ཡིན་ནོ། །
བཞི། འོད་གསལ་གྱི་བཀའ་བབས།
1. སློབ་དཔོན་བཱིཎ་པ།
འོད་གསལ་གྱི་བཀའ་བབས་ནི། སློབ་དཔོན་རྡོ་རྗེ་དྲིལ་བུ་པས་ཨོ་རྒྱན་
དུ་རྡོ་རྗེ་མཁའ་འགྲོ་མ་རྣམས་ལ་དངོས་སུ་ཞུས་པ་དང༌། རིང་རྒྱུད་ནི་རྒྱ་ནག་
གི་སློབ་དཔོན་རྟ་མཆོག་ཅེས་བྱ་བ་ཕྱག་རྒྱ་ཆེན་པོའི་དངོས་གྲུབ་ཐོབ་པ་མཁའ་
འགྲོའི་གནས་ནས་འཇམ་དཔལ་སྒྱུ་འཕྲུལ་དྲ་བའི་རྒྱུད་སྤྱན་འདྲེན་པར་མཛད་
པ་པོ་དེ་འོད་གསལ་གྱི་ངང་དུ་བཞུགས་པར། རྒྱལ་པོའི་མི་རྣམས་ཀྱིས་ཐོ་ཅོའི་
856



སྤྱོད་པས་ཡང་ཡང་བརྙས་པས། ཨོ་རྒྱན་གྱི་ཡུལ་ཆེན་པོ་དེ་རྟས་ཁྱབ་ཅིང་ཞིང་
དང་སྐྱེད་ཚལ་ཀུན་ཟོས་ནས་མཐར་རྟ་རྣམས་སློབ་དཔོན་གྱི་སྤྱིལ་པོར་སོང་ནས་
གཅིག་ཀྱང་མེད་དོ། །
དེའི་སློབ་མ་བཱིཎ་པ་སྟེ་པི་ཝང་ཞབས་ནི་སློབ་དཔོན་རྟ་མཆོག་དབང་
བསྐུར། དེ་རྒྱལ་རིགས་ཡིན་པས་པི་ཝང་སྤང་མ་ནུས་པས། པི་ཝང་གི་སྒྲ་ལ་
སེམས་འཛིན་པའི་གདམས་པ་གནང་བས། དེས་ཀྱང་བསམ་གྱིས་མི་ཁྱབ་
པའི་དངོས་གྲུབ་ཐོབ་པ་ཡིན་ནོ། ། །
2.བི་ལ་སྱཱ་བཛྲ།
དེའི་སློབ་མ་ནི་བི་ལ་སྱཱ་བཛྲ་ཡིན་ཏེ་ཆང་འཚོང་མ་བི་ལ་སྱཱ་བཛྲ་སྟེ་སྒེག་མོ་
རྡོ་རྗེ་ཞེས་བྱ་བས། སློབ་དཔོན་ཌོམྦི་པས་ར་རའི་རྒྱལ་པོ་བཏུལ་བའི་སྐབས།
རྒྱལ་པོ་དེ་སྦྲུལ་ལ་ཤིན་ཏུ་འཇིགས་ཞུས་པས། སྦྲུལ་གྱིས་ཉེན་པར་སྤྲུལ་པས།
རྒྱལ་པོ་འཇིགས་ཏེ་སྐྱབས་མེད་པ་ལ་ཆང་འཚོང་མས་མུ་སྟེགས་པའི་སློབ་དཔོན་
འདི་རྣམས་ཀྱིས་སྐྱོབ་མི་ནུས་ཀྱི། ཌོམྦི་པ་རང་ལ་གསོལ་བ་ཐོབ་ཅེས་སྨྲས་པས་
རྒྱལ་པོས་ཉན་ཏེ་སངས་རྒྱས་ཀྱི་བསྟན་ལ་གཞུག་པར་མཛད། ཆང་འཚོང་མ་
དེས་ཀྱང་སློབ་དཔོན་ཡང་ཡུན་རིང་དུ་མཆོད། སློབ་དཔོན་དྲིལ་བུ་པ་དང་བཱི་
ཎ་པ་གཉིས་ཀྱིས་དབང་བསྐུར་གདམས་པ་བསྟན་པས་འོད་གསལ་རྡོ་རྗེའི་
སེམས་དང་ལྡན་པའི་རྣལ་འབྱོར་མ་རྣམས་ཀྱི་གཙོ་མོར་གྱུར་ཅིང་རྣལ་འབྱོར་མ་
ཙིནྟོ་རུ་གྲགས་སོ། །
3. རྡོ་རྗེ་དྲིལ་བུ་པ།
དེས་རྡོ་རྗེ་དྲིལ་བུ་པ་ལ་གདམས་པ་ཡིན་ཏེ། ཨོ་ཌི་བི་ཤའི་རྒྱལ་རིགས་
ཤིག་ནཱ་ལནྡར་རབ་ཏུ་བྱུང༌། མཚན་བློ་གྲོས་སྙིང་པོར་བཏགས་མཁས་པ་ཆེན་
857



པོར་གྱུར། མུ་སྟེགས་ཀྱི་རྒོལ་བ་ཚར་བཅད་པས་དགྲ་ལས་རྣམ་པར་རྒྱལ་བའི་
ལྷར་གྲགས་ཤིང་མཁན་པོ་ཡང་མཛད། དཱ་རི་ཀ་པ་མཇལ་དབང་དང་་་་་་
གདམས་ངག་ཞུས་ནས་བསྒོམ། ཨོ་རྒྱན་དུ་བྱོན་ནས་བི་ལ་སྱཱ་བཛྲ་ཕག་རྫི་མོའི་
ཚུལ་མཛད་པ་དང་མཇལ། ཕྱག་རྒྱ་ཆེན་པོ་བསམ་གྱིས་མི་ཁྱབ་པ་འདོད་
ཆགས་ཆེན་པོའི་ཚུལ་བསྟན་པས། དེ་ཁོ་ན་ཉིད་ཁོང་དུ་ཆུད། ཨོ་ཌི་ཤའི་
ནགས་སུ་བསྒོམ་པར་རྒྱལ་པོ་རི་དྭགས་བཤོར་དུ་ཕྱིན་པས་མཇལ། དགེ་སློང་
འཚོ་བ་མེད་པ་སྙིང་རེ་རྗེ་སྙམ་ནས་གྲོང་ཁྱེར་དུ་འབྱོན་པར་ཞུས་པས། དངོས་
རྣམས་རབ་ཏུ་ཤེས་པའི་མཁས་པ་དག་ལ་བརྙས་པར་མི་བྱ་སྟེ། །དེ་ནི་རྩྭ་རྩེ་
ཆུང་ངུ་བས་ཀྱང་ཆུང་བའི་འབྱོར་པས་འཆིང་བར་ནུས་མ་ཡིན། །རྒྱུན་མི་
འཆད་པར་ཆང་འཛག་པ་ཡིས་འགྲམ་ལང་ནག་པོར་གྱུར་པ་ཡི། །གླང་ཆེན་
རྣམས་ནི་པདྨའི་སྐུད་པ་ཕྲ་མོས་འཁྱིག་པར་མི་ནུས་བཞིན། །ཞེས་གསུངས་
པས་རྒྱལ་པོས་དགེ་སློང་འདིས་བདག་བརྙས་སོ་ཟེར་ནས། ནགས་ཀྱི་དགེ་
སློང་འདི་སུ་ཡིས་ཕབ་ཐུབ་པ་དེ་ལ་བྱ་དགའ་ཆེན་པོ་སྦྱིན་བྱས་པས། ཆང་
འཚོང་མ་བུ་མོ་པདྨ་ཅན་ཡོད་པ་ཞིག་གིས་ཁས་བླངས་པ་ལྟར་མཛད་ནས་ཕྱག་
རྒྱུར་བཞེས་ཏེ་བསྒོམ་པས་ལོ་བཅུ་གཉིས་ན་མཆོག་གི་དངོས་ གྲུབ་ ཐོབ་ པས། །
དགོས་པའི་དབང་གིས་སྤྲུལ་པའི་བུ་དང་བུ་མོ་གཉིས་མཛད། ཆང་འཚོང་
མས་སློབ་དཔོན་ཡབ་ཡུམ་སྲས་བཅས་གྲོང་ཁྱེར་དུ་གདན་དྲངས་པར་རྒྱལ་པོས་
དམའ་མང་པོ་ཕབ་པས། རཱའི་བཤོར་ཞལ་ས་ལ་བརྡབས་པས་འོག་ཕུགས་ཏེ་
ཆུ་ཆེན་པོ་རྡོལ། སློབ་དཔོན་ཡབ་ཡུམ་ཧེ་རུ་ཀ་ཡབ་ཡུམ་དང་སྲས་དག་རྡོ་རྗེ་
དང་དྲིལ་བུ་མཛད་དེ་ནམ་མཁར་འཕུར་བས། སྐྱེ་བོ་ཀུན་ཆུས་ནུབ་ལ་ཉེ་བར་
སློབ་དཔོན་ལ་གསོལ་བ་བཏབ་པས་སྤྱན་རས་གཟིགས་ལ་གསོལ་བ་ ཐོབ་་་་་
གསུངས་པ་ལྟར་བྱས་པས། སྤྱན་རས་གཟིགས་ཀྱི་རྡོ་སྐུ་རང་བྱུང་བྱོན་ཏེ་ཆུ་དེ་
ཡང་ས་ཞབས་སུ་སོང་ཞིང་ཡུལ་དེར་རྡོ་རྗེ་ཐེག་པ་རྒྱ་ཆེར་བཤད་དེ་གྲུབ་པ་ཐོབ་
858



པའང་དུ་མ་བྱུང་ངོ༌། །
4. སློབ་དཔོན་ལྭ་བ་པ།
དེས་ནི་ལྭ་བ་པ་ལ་གདམས་པ་ཡིན་ཏེ། དེ་ཡང་ཨོ་རྒྱན་གྱི་རྒྱལ་པོའི་
སྲས་ཤིག་ཡིན། རབ་ཏུ་བྱུང་ཞིང་སྡེ་སྣོད་གསུམ་ཤེས། རྡོ་རྗེ་དྲིལ་བུ་པ་ལས་
འཁོར་ལོ་སྡོམ་པའི་དབང་དང་གདམས་པ་ཞུས་ནས་བསྒོམ་པས་ཡེ་ཤེས་མཆོག་
བརྙེས། ཨོ་རྒྱན་དུ་ཕེབས། མུ་སྟེགས་ཀྱི་མཁའ་འགྲོ་མ་རྣམས་ཀྱིས་མེ་ཏོག་
གི་ཕྲེང་བ་བྱིན་པས་རྒྱས་བཏབ། ་ ནམ་ཕྱེད་ཙམ་ན་དེ་རྣམས་ཀྱིས་ཕ་བོང་གི་
ཆར་ཕབ་པ་སྲུང་འཁོར་ཇི་ཙམ་ལས་གནོད་མ་ནུས་པས་རྡོ་ཐམས་ཅད་ནམ་
མཁར་ཆགས་པ་ད་ལྟའང་ཡོད། གྲོང་ཁྱེར་གྱི་སྒོ་དྲུང་དུ་རྒྱལ་པོ་དང་ཡང་ཡང་
འཕྲད་པར་རྒྱལ་པོས་དྲི་བ་བྱས་པར་ལན་མ་མཛད་པས་རྒྱལ་པོས་བླུན་པོར་
འཁྲུལ་ཏེ། བླུན་པོ་ཁྱོད་འདི་ལྟར་འགྲོ་བ་ལས་རིང་དུ་གཉིད་ལོག་པ་འཐད་
བྱས་པས་དེར་ལོ་བཅུ་གཉིས་སུ་གཟིམས་ཏེ་བཞུགས། དེར་འགྲོ་བ་རྣམས་
ཀྱིས་སློབ་དཔོན་ལ་ཕྱག་མ་བྱས་ན་ཞྭ་རེངས་པས་ཐམས་ཅད་ཀྱིས་ཕྱག་བྱེད་
དགོས་པ་ཡོད། དེ་ནས་སད་ཙ་ན་རྒྱལ་པོ་ཤིན་ཏུ་དད། ཡུལ་དེར་རྡོ་རྗེ་ཐེག་
པའི་བསྟན་པ་རྒྱས་པར་མཛད། རྒྱལ་པོ་དེ་ནི་ཨིནྡྲ་བྷཱུ་ཏི་བར་པ་སློབ་དཔོན་
མཚོ་སྐྱེས་མེར་སྲེག་མཁན་དེ་ཡིན་ནོ། །དེར་ཕྲ་མན་མ་ལྔ་བརྒྱ་རྣམས་ཀྱིས་
སློབ་དཔོན་ལ་བར་ཆད་བྱེད་པར་འདོད་ནས་སློབ་དཔོན་བཙལ་བས་ཤུལ་ན་ལཱ་
བ་གཅིག་མ་གཏོགས་མ་རྙེད་པར། ལུས་ལྭ་བར་བསྒྱུར་རོ་ཞེས་གཏུབས་ནས་
སོ་སོར་ཟོས་སོ། །སློབ་དཔོན་གྱི་དམོད་པས་སྔགས་འཆང་མ་ལྔ་བརྒྱ་ལུག་མ་
མོ་ལྔ་བརྒྱུར་གྱུར་པ་རྒྱལ་པོ་ལ་ཞུས་པས། དེ་རྣམས་ཁུག་ཅིག་གསུངས་པས།
གསུམ་མ་གཏོགས་བཀུག་ནས་སློབ་དཔོན་གྱིས་བསྡིགས་པས་མགོ་བརྙན་སྣ་
ཚོགས་སུ་གྱུར་ནས་ལྭ་བ་དུམ་བུ་སོ་སོར་སྐྱུགས། གསུམ་པོ་བཙུན་མོའི་སླས་སུ་
859



ཡོད་པའང་བཀུག་སྟེ། སྔ་མ་ལྟར་སྐྱུགས་སུ་བཅུག་ནས། དེ་དག་ཚེམ་བུ་
བྱས་ཏེ་སྐུ་ལ་གསོལ་བས་ལྭ་བ་པར་གྲགས་སོ། །
5. སློབ་དཔོན་ཨིནྡྲ་བྷཱུ་ཏི།
དེས་ཨིནྡྲ་བྷཱུ་ཏི་ལ་དབང་བསྐུར་བས་གྲུབ་པ་ཐོབ་སྟེ་གོ་ཏཾ་བྷ་རིའི་བྲག་
ཕུག་ཞིག་ཏུ་འོད་གསལ་ལ་ལོ་བཅུ་གཉིས་སུ་བཞུགས་པས་མི་རྣམས་ཀྱིས་གཏི་
མུག་ཆོས་སུ་སྨྲ་བ་ཞེས་སྨོད་པ་དང་ཨིནྡྲ་བྷཱུ་ཏིས་ནུབ་རེ་བཞིན་ལྔ་བརྒྱ་ལ་རོལ་
པས་མི་རྣམས་ཀྱིས་སྨོད་པར་བྱེད་པ་ལ། བཙུན་མོ་ཞིག་ལ་ཚོད་མ་ཀུ་བ་གང་
གཏད་ནས། དྲོད་མ་ཡལ་བར་ལྭ་བ་པའི་དྲུང་དུ་སྐྱོལ་གསུངས་ནས། ལྭ་བ་
པ་གཉིད་སྤངས་པའི་བདེན་ཚིག་བརྗོད་དུ་བཅུག་པས་མིག་འབྱེད་འཛུམ་ནས་
ཀོ་ཏི་བྷ་རིའི་ཕུག་ཏུ་སླེབས་པ་དང༌། ལྭ་བ་པས་ཚོད་མའི་གསོལ་ལྷག་གཏད་
དེ། རྒྱལ་པོ་ཨིནྡྲ་བྷཱུ་ཏི་ཚངས་པར་སྤྱོད་པའི་བདེན་ཚིག་བརྗོད་དུ་བཅུག་པས་
ཀོ་ཏཾ་བྷ་རིའི་ཕུག་གི་བཙག་དང་། གྲུབ་ཆུ་སོགས་བདེན་རྟགས་རྣམས་དང་
བཅས་སྐད་ཅིག་ལ་རྒྱལ་པོའི་དྲུང་དུ་སླེབས་པས་སྐྱེ་བོ་ཐམས་ཅད་ཐེ་ཚོམ་ཞི་
བར་གྱུར། དེ་གཉིས་ཀྱི་བར་དུ་དཔག་ཚད་བཅུ་གཉིས་ཀྱི་ལམ་ཡོད་དོ། །
སློབ་དཔོན་དང་རྒྱལ་པོ་གཉིས་ཀྱིས་ཡུལ་དེར་གདམས་པ་བསྟན་པས་ཨོ་རྒྱན་
ཡུལ་ཆེན་པོ་དེ་ཡང་སྟོང་ལ་ཉེ་བར་གྱུར་ཏོ། །
6. གྲུབ་ཐོབ་ཛ་ལནྡྷ་རི།
ལྭ་བ་པ་དང་རྒྱལ་པོ་ཨིནྡྲ་བྷཱུ་ཏི་ལ་གྲུབ་ཐོབ་ཛ་ལནྡྷ་རི་པས་འོད་གསལ་
དང་བདེ་བ་ཆེན་པོའི་གདམས་པ་ཞུས་ཏེ། འདི་ནི་སིནྡྷའི་གྲོང་ཁྱེར་ན་ག་ར་
ཐ་ཥར་དམངས་རིགས་འབྱོར་ལྡན་ཞིག་ཏུ་འཁྲུངས། རབ་ཏུ་བྱུང་ནས་ལྭ་བ་
པར་གདམས་ངག་ཞུས་ནས་བསྒོམས་པས། ཨོ་རྒྱན་དུ་སོང་ཞིག་པའི་ལུང་
860



བསྟན་བྱུང་། དེར་རྒྱལ་པོ་ཨིནྡྲ་བྷཱུ་ཏི་དང་། ལྕམ་དཔལ་མོ། རུས་སྦལ་
ཞབས་རྣམས་ལས་རྒྱུད་ཐམས་ཅད་གྱི་གདམས་པ་ནོས་ཏེ་བསྒོམ་པས། ཚེས་
བཅུའི་དུས་ཤིག་ན་ཧེ་རུ་ཀའི་དཀྱིལ་འཁོར་མཇལ་ཞིང་རྡོ་རྗེ་མཁའ་འགྲོ་མ་
རྣམས་ཀྱིས་དབང་བསྐུར་བ་ཐོབ། ཕྱག་རྒྱ་ཆེན་པོའི་དངོས་གྲུབ་ཐོབ། ཨོ་
རྒྱན་གྱི་མི་རྣམས་ཀྱིས་ཅོ་འདྲི་བ་ནུས་པས་བཏུལ། དེ་ནས་ཡུལ་ཛ་ལནྡྷ་ར་རྡོ་
དང་ཆུ་ལ་མེ་འབར་བའི་གནས་སུ་བཞུགས་པས་ཛ་ལནྡྷ་རི་པ་ཞེས་གྲགས་བལ་
ཡུལ་དུ་ཤིང་ཀུན་དང་ཉེ་བར་དབང་ཕྱུག་གི་ལིངྒ་ནུས་པ་ཅན་ཞིག་བྱུང་བ་ཕྱེ་
མར་མཛད། ཙ་མ་པཎ་ར་སྡིག་སྤྱོད་རྒྱལ་པོ་ཞིག་ལ་པི་ཝང་མཁན་དུ་སྤྲུལ་
ནས་བསྟོད་པ་བྱས་མཐར་སྐུ་དངོས་བསྟན་པར་རྒྱལ་པོས་གསོད་པར་བརྩམས་
ཀྱང་མ་ཐུབ་པས་རྒྱལ་པོ་འཁོར་བཅས་བསྡིགས་ཏེ་བདུན་བརྒྱུད་ཀྱི་བར་དུ་་
སངས་རྒྱས་པ་བྱེད་པའི་ཆད་ཐོ་ཟངས་ཀྱི་བྱང་བུར་བྲིས་ཏེ་ནང་པར་བཀོད།
ཡུལ་མ་ལ་བར་རྒྱལ་པོ་བྷཏྟཧ་རི་འདུལ་དུ་བྱོན་ནས་རྒྱལ་པོས་ཆོམ་རྐུན་པར་
འཁྲུལ་ཏེ་གསལ་ཤིང་ལ་བསྐྱོན་པར། གསལ་ཤིང་གིས་ཕུགས་བཞིན་དུ་ཆུ་ལ་
ཁྲུས་མཛད་པ་སོགས་ཆོ་འཕྲུལ་མང་པོ་བསྟན་པས་རྒྱལ་པོ་དད་དེ་སྲིད་སྤངས་
ནས་སློབ་དཔོན་གྱི་ཕྱི་བཞིན་འབྲངས་གདམས་པ་ཞུས་ནས་བསྒོམ་པས་མི་རིང་
བར་གྲུབ་པ་ཐོབ་བོ། ། སློབ་དཔོན་འདིས་བྱིས་པའི་སྤྱོད་པ་ཁོ་ན་མཛད་པས་
བྱིས་པའི་ཞབས་ཞེས་གྲགས། བྷངྒ་ལའི་རྒྱལ་པོ་གོ་བི་ཙནྡྲ་སོགས་འདུལ་བའི་
དུས་མཁྱེན་ཏེ་སྤྲུལ་པ་གཅིག་ཙཱ་ཊི་གྲ་མའི་གྲོང་དུ་ཕྱག་དར་བར་བརྫུས་ནས་
བཞུགས་པར། གོ་བི་ཙནྡ་རང་གི་བྱད་གཟུགས་ལ་ཆེས་ཆགས་པར། རྒྱལ་
པོའི་མས་སློབ་དཔོན་གྱིས་ཤིང་ཏོག་རྣམས་ནུས་པས་དགུག་པ་དང་སྦྱར་བ་
མཐོང་བས་གྲུབ་ཐོབ་ཏུ་ཤེས་ཏེ། བུ་ལ་ཕྱག་དར་བའི་དྲུང་ནས་མི་འཆི་བའི་
གདམས་པ་ཞུས་ཤིག་ཅེས་བསྐུལ་བ་ལྟར་ཞུས་པས་རྫའི་བུམ་སྟོང་ཞིག་ཏུ་ལག་པ་
ཆུག་ལ་ཅི་འདུག་པ་མྱུར་བར་སྨྱོས་གསུངས་པས་རྒྱལ་པོས་ཅི་ཡང་མི་འདུག་ཞུས་
861



པས། དེ་ཁོ་ན་འཆི་བ་མེད་པའི་ལམ་ཡིན་གསུངས་པས་རྒྱལ་པོས་རྫུན་དུ་གོ་
ནས་དོང་གཏིང་རིང་པོར་བཅུག་ནས། ཚེར་མ་དང་རྟ་སྦང་སོགས་ཀྱིས་་་་
མནན་ཏེ་བཞག་གོ ། སློབ་དཔོན་ནག་པོ་སྤྱོད་པ་ཀ་ཙ་ལིར་ཕེབས་པས་གོ་
རཀྵས་ཁྱོད་ཀྱི་བླ་མ་ཛ་ལནྡྷ་རི་པ་གོ་བི་ཙནྡྲས་དོང་དུ་བཅུག་ནས་ལོ་བཅུ་གཉིས་
སོང་ཟེར་བར། སྤྱོད་པ་བ་འཁོར་བཅས་ཤར་ཕྱོགས་སུ་ཕེབས། གོ་བིནྡྲའི་
སྒོ་དྲུང་དུ་ཁྲོས་ནས་བཞུགས་པས་དེར་རོལ་མོ་རྣམས་ལ་སྒྲ་མ་བྱུང་བ་སོགས་
ཀྱིས་སློབ་དཔོན་གྱི་མཐུ་ཡིན་པར་ཤེས་པས་བཟོད་པར་གསོལ་ནས་ནང་པར་
ཟས་ལ་འབྱོན་པར་ཞུས་པས། ཐོག་མར་ངེད་ཀྱི་སློབ་མ་མ་ཧི་ལ་དང་བྷ་ད་ལ་
གཉིས་ཚིམས་པར་གྱིས་གསུངས་པས། འབྲས་ཁལ་ལྔ་བརྒྱ་ཚོད་མ་དང་་་་
བཅས་པ་སྦྱར་བས། དེ་གཉིས་ཀྱི་ཀུ་བར་བླུག་ཀྱང་མ་ཁེངས་པས། རྒྱལ་པོ་
ངོ་མཚར་སྐྱེས། སློབ་དཔོན་ལ་འཆི་བ་མེད་པའི་ལམ་ཞུས་པས་གླང་པོ་ཆེ་བཅུ་
གཉིས་རྒྱབ་ཁལ་གྱི་དཀྱིལ་འཁོར་གྱི་ཡོ་བྱད་བླངས་ཏེ། རྒྱལ་པོ་ལ་དབང་་
བསྐུར་བའི་ཐ་མར་སྔར་གྱི་ཕྱག་དར་མཁན་གྱིས་བསྟན་པའི་གདམས་ངག་་་་
བསྟན་པས། དེ་ནི་སྔར་ཡང་ཐོས་ཚུལ་ཞུས་པས། ཁྱོད་ལ་འཆི་བ་མེད་པའི་
གྲུབ་ཐོབ་ག་ལ་འོང་དེ་ནི་ང་ཡི་བླ་མ་ཛ་ལནྡྷ་རི་པ་ཡིན་གསུངས་པས་རྒྱལ་པོ་གྲུབ་
ཐོབ་ཀྱི་དམོད་པས་འཇིགས་པར། རིན་པོ་ཆེ་སྣ་བརྒྱད་ལ་རྒྱལ་པོའི་སྐུ་བཟོས་
ནས། ཛ་ལནྡྷ་རི་པ་དོང་ནས་བཏོན་ནས་གཟུགས་བརྙན་ལ་ཕྱག་འཚལ་དུ་
བཅུག་པས། ཕེ་ཊུ་མ་གསུངས་པས་དེ་ཐལ་བར་སོང་། དེ་འདྲ་ལན་གསུམ་
བྱས་པས། རྒྱལ་པོ་འཁོར་བཅས་ཤིན་ཏུ་སྐྲག་པར་གྱུར། དེ་ནས་རྒྱལ་པོར་
བཟོད་པ་གསོལ་བཅུག བུ་ ཀཉྩ་ པ་ཁྱོད་ལ་སློབ་མ་དུ་ཡོད་གསུངས་པས།
སྟོང་དང་བཞི་བརྒྱ་ཡོད་ཞུས། ང་ལོ་བཅུ་གཉིས་སུ་ཟས་ཟོས་པས་བཀྲེས་ཤིང་
སྐོམ་པས་ནང་པར་སློབ་མ་གཉིས་ཁྲུས་གྱིས་ཤོག ཟ་བ་ཡིན་གསུངས་པས།
ནང་པར་སློབ་མ་བདུན་ཅུ་ཙམ་ཁྲུས་བྱས་པས་དྷ་མ་དྷུ་མ་གཉིས་མ་གཏོགས་
862



བྲོས་པས་དྷ་མ་དྷུ་མ་གཉིས་ཀྱི་མགོར་ཕྱག་བཞག་པས་དེ་ཉིད་དུ་མཆོག་གི་་
དངོས་གྲུབ་ཐོབ་བོ། །སློབ་དཔོན་གཉིས་དེར་ཟླ་བ་དྲུག་ཏུ་ཚོགས་ཀྱི་འཁོར་ལོ་
བསྐོར་མཐར་ཛ་ལནྡྷ་རི་པས་རྡོ་རྗེ་གླུས་གདམས་པས་རྒྱལ་པོ་འཁོར་སྟོང་དང་
བཅས་པ་སྲིད་བོར་ཏེ་ཀུན་སྤངས་ཀྱི་སྤྱོད་པས་རྒྱུ་ཞིང་རྣལ་འབྱོར་པ་ཆེན་པོར་
གྱུར་ཏོ། ། དེ་ནས་ཕུག་པ་ཞིག་ཏུ་སློབ་མ་རྣམས་ལ་ཞལ་མི་སྟོན་པར་བཞུགས་
པའི་ཚེ། སློབ་མ་བླུན་པོ་མང་པོ་ཕུག་དེར་འཚངས་ནས་འོང་བས། ཕུག་
པའི་སྟེང་ནས་ཕུགས་ཏེ་མི་སྣང་བར་བཞུད། ནམ་མཁའ་ནས་སླར་ཡང་མི་
ཡུལ་དུ་ལན་དྲུག་འབྱུང་ངོ་ཞེས་པའི་སྒྲ་བྱུང་ངོ༌། །ཡང་ལྷོ་ཕྱོགས་སྨི་ཤྭ་ར་དང་
ཉེ་བར་མ་མོའི་རྟེན་རང་བྱུང་ཞིག་བྱུང་བ་དེར་ཕེབས་ཏེ་མཁའ་འགྲོ་དང་ཤ་ཟ་
མང་པོ་བཏུལ་ནས་ལོ་གསུམ་ཙམ་དུ་འགྲོ་བའི་དོན་མཛད་པ་དང་། ཡང་ནུབ་
ཕྱོགས་མ་རུའི་ཡུལ་དུ་སློབ་དཔོན་ཛྙཱ་ན་གུ་ལྟ་རྗེས་སུ་བཟུང་སྟེ་ཟླ་བ་གསུམ་ཙམ་
བཞུགས་ནས་མི་སྣང་བར་གྱུར། དེར་ཤར་ཕྱོགས་ནས་རྣལ་འབྱོར་པ་བདུན་
འོང་སྟེ་ས་ཐེ་བཙུགས་ནས་གསོལ་བ་བཏབ་པས་རྗེས་སུ་བཟུང་བར་མཛད་་
དོ། །
7. ནག་པོ་སྤྱོད་པ།
སློབ་མ་རྣམས་ཀྱི་ནང་ནས་ཡོངས་སུ་གྲགས་པ་ནག་པོ་སྤྱོད་པ་དང་ཡེ་ཤེས་
ཞབས་སོགས་ཤིན་ཏུ་མང་ཞིང༌། ནག་པོ་སྤྱོད་པ་ནི་དུས་འཁོར་རྒྱུད་ཕྱི་མ་
དང་མགོན་པོ་མངོན་འབྱུང་ནས་ལུང་བསྟན། ཨོ་ཌི་བི་ཤར་བྲམ་ཟེའི་རིགས་
སུ་འཁྲུངས། རིག་གནས་ཀུན་མཁྱེན་ཅིང་ནཱ་ལནྡར་དགེ་སློང་མཛད་སྡེ་སྣོད་
དང་རྒྱུད་སྡེ་ཀུན་ལ་མཁས་པར་མཛད། ལྕམ་དཔལ་མོས་བྱིན་གྱིས་བརླབས།
ཛ་ལནྡྷ་རི་པ་དང་མཇལ་དབང་དང་གདམས་ངག་གནང་སྒྲུབ་པ་མཛད་པས་
ནུས་པ་བརྙེས། རལ་གྲི་དང་དངུལ་ཆུ་རིལ་བུ་སོགས་ཐུན་མོང་གི་དངོས་གྲུབ་
863



ཀུན་གྲུབ་བླ་མས་བཀའ་གནང་སྟེ་བྱང་ཕྱོགས་སྲེ་ཏ་པུ་རིར་བྱོན། མཁའ་འགྲོ་
མ་སྐལ་པ་བཟང་མོ་ལས་སམ་པུ་ཊིའི་རྒྱུད་ཞུས་ཏེ་སློབ་དཔོན་ལ་ཕུལ་ནས་ཁྱོད་
ཀྱིས་ཐེ་ཚོམ་མ་བྱས་ན་དེ་ཉིད་དུ་མཆོག་གི་དངོས་གྲུབ་ཐོབ་པ་ལ་པུ་སྟི་ངེད་ལ་མི་
མཁོ་གསུངས། ཡང་སློབ་དཔོན་གྱིས་རུས་རྒྱན་ཞིག་གཏད་ནས་ཨོ་རྒྱན་དུ་
སོང་ལ་ཌཱ་ཀི་མ་བྱད་བཞིན་འདི་ལྟ་བུ་ཞིག་ཡོད་པར་བྱིན་རླབས་ཞུས་ལ་འདིར་
ཁྱེར་ཤོག་གསུངས་པ་ལྟར་ཕྱིན་པས་ཌ་ཀི་མ་དེ་ཚོགས་གྲལ་གྱི་གཤམ་ན་འདུག་
པར་ བྱིན་རླབས་ ཞུས་ པས་ རྒྱན་ རྣམས་ སོ་ སོར་ མདུད་ རྒྱ་ བཅས་ གནང་ བ།
ལམ་ནས་མདུད་རྒྱ་བཤིག་ནས་སྐུ་ལ་གསོལ་བས་མངོན་ཤེས་སོགས་མང་པོ་ཤར།
སློབ་དཔོན་ལ་ཕུལ་བས་ཌ་ཀི་མའི་རྒྱུ་དེ་མ་དཀྲོལ་བར་བདག་གིས་ཁྱོད་ལ་བྱིན་
ན་མཆོག་གི་དངོས་གྲུབ་ཐོབ་རྒྱུ་ལ་ཞེས་གསུངས། གཞན་ཡང་རིལ་བུ་མིག་
སྨན་རལ་གྲི་དང་། རྐང་མགྱོགས་བཅུད་ལེན་གནོད་སྦྱིན་མོ། རོ་ལངས་
དང་ནི་ས་འོག་སྟེ། གྲུབ་པ་བརྒྱད་རྣམས་ཚེགས་ཆུང་དུ་རེས་བསྒྲུབས་ཏེ་སློབ་
མ་མང་པོར་གནང༌། བསད་པ་གསོ་བ་གོང་བུ་དགུག་པ་རེངས་པ་དབང་དུ་
བྱེད་པ་སོགས་ཀྱི་ནུས་པ་ནི་ ཐོགས་མེད་གྲུབ། རོ་ལངས་ཆེན་པོ་གྲུབ་པས་
བཞུགས་པའི་ཚེ་ཁྲི་དང་གཤེགས་པའི་ཚེ་ཆིབས་བྱེད་པ་ཡང་ཡོད། དེ་ནས་
སློབ་དཔོན་ལ་གནང་བ་ཞུས་པས་སྔར་གྱི་རྒྱན་དྲུག་དེ་ཡང་གནང་བས་དེ་བི་ཀོ་
ཊ་མ་གཏོགས་པར་སྤྱོད་པ་བྱེད་པའི་གནང་བ་ཐོབ་སྟེ། གདུགས་བདུན་ནི་
རང་འཁོར། ཌ་མ་རུ་བདུན་རང་གྲགས་སྣང་བའི་འཁོར་བདུན་བརྒྱ། མི་
སྣང་བའི་འཁོར་བདུན་བརྒྱ་བཅས་འགྲོ་བའི་དོན་མཛད་དོ། །འཁོར་བཅས་
སིངྒ་ལར་རྫུ་འཕྲུལ་གྱིས་ཕེབས་དེར་སྔགས་ཀྱི་བསྟན་པ་སྤེལ། ཀྲྀཥཱ་བི་ཧ་ར་
ཞེས་ པའི་གཙུག་ལག་ ཁང་བཞེངས་པར་མཛད། གསོལ་བ་བཏབ་ན་མོ་་་་
གཤམ་ལ་བུ་འབྱུང་བ་སོགས་བྱིན་རླབས་ཆེ་བར་ཡོད། གླིང་དེའི་ཚངས་པའི་
སྲིན་མོ་རྣམས་དམ་ལ་བཏག དེ་ནས་ཌ་མི་ཊོར་ཕེབས། མཁའ་འགྲོའི་
864



རིགས་ཀྱི་སྲིན་མོ་ཆེན་མོ་བི་ཤྭ་རཱུ་པི་སྟེ་སྣ་ཚོགས་གཟུགས་སོགས་འཛམ་བུ་གླིང་
པ་རྣམས་དང་གླིང་ཕྲན་གཞན་གྱི་མི་ཕྱུགས་ལ་འཚེ་བ་དེ་རྣམས་ཚར་བཅད་ནས་
གཙོ་མོ་དེ་བཞུགས་པའི་ཚེ་གདན་དང་ཕེབས་པའི་ཚེ་ཆིབས་པ་དང་མངགས་
གཞུག་ཏུ་བཀོལ་བར་མཛད། ལྷོ་ཕྱོགས་སུ་ཏུཎྜ་མཎྜ་ལར་ལྷ་མོ་དམར་སེར་
མའི་རྡོ་སྐུ་རང་བྱུང་ཞིག་བྱུང་བར། མུ་སྟེགས་པ་རྣམས་ཀྱིས་སྲོག་གི་མཆོད་
སྦྱིན་གྱིས་མི་ཕྱུགས་མང་པོ་གསོད་པ་ཡོད་པ་བཏུལ། ལྷོ་ཕྱོགས་ཏཝ་ལ་ཞེས་
པའི་ཡུལ་དུ་མུ་སྟེགས་ཀྱི་གྲུབ་ཐོབ་ཀྲྀཥྛ་བྷི་མ་དང་ནུས་པ་འགྲན་པས་ཕམ་པར་
མཛད་ནས་ཕྱོགས་དེར་མུ་སྟེགས་པའི་ལྷ་ཁང་ཀ་ནཱ་ཐཱ་མཱ་ཐུ་ར་ཞེས་པ་སོགས་
ཡོད་པ་རི་བསྙིལ་བའི་ཞབས་སུ་མནན། ད་ལྟའི་བར་རྒྱལ་བའི་བསྟན་པ་ཁོ་ན་
དར་བར་མཛད། རི་བོ་འབིགས་བྱེད་ཀྱི་ཁོངས་ཀྱི་གྲོང་ཁྱེར་དེ་བ་གྷཊའི་ལོག་
ལྟའི་རྒྱལ་པོ་པདྨ་ཛ་ཞེས་པ་རྫུ་འཕྲུལ་གྱིས་དད་པར་མཛད་དེ་ནང་པར་བཀོད།
ཡུལ་ཀོངྐ་ནར་ཚོགས་ཀྱི་འཁོར་ལོ་མཛད་པས་ནུབ་གཅིག་ཌ་མ་རུའི་སྒྲ་སྙན་པ་
ལ་མི་དང་མི་མིན་དང་དུད་འགྲོ་ཐམས་ཅད་འདུས་པར་སྣོད་ཆུང་ངུ་ཞིག་ནས་
རོ་མཆོག་བརྒྱ་ལྡན་གྱི་ཟས་ཀྱིས་ཚིམས་པར་མཛད་ནས་ཁྱེད་རྣམས་དགེ་བ་ལ་
སྤྱོད་ཅིག་གསུངས་པས་མི་མ་ཡིན་རྣམས་ཀྱིས་ལོ་ལྔ་བརྒྱར་དེ་ལྟར་ཞུས་པས་ཕྱིས་
མཁས་པ་སྒོ་དྲུག་གི་བར་དུ་རྒྱལ་བའི་བསྟན་པ་དར་བ་ཡིན་འདུག ནམ་་
མཁར་དཔལ་རེག་པ་མེད་པའི་མཆོད་རྟེན་བཞུགས་པའི་འོག་ཏུ་མཆོད་རྟེན་
གྲོང་ཞེས་པར། རྡོ་རྗེ་ཕག་མོས་སྲིད་པ་གསུམ་གྱི་ཆང་འགུགས་པར་གྲགས་ཏེ།
སྦྱར་ཆང་དང་འབྲུ་ཆང་རྣམས་སྦྱར་ཐེངས་རེ་ལ་ལན་མང་དུ་བསྲིངས་ནས།
སླར་བཅུད་མེད་པར་སོང་ཚེ། ཡུད་ཙམ་རེ་བསྙལ་བཞག་ན་སླར་གསར་པར་
ལོག་འགྲོ་བ་དེ་འདྲ་ལན་བདུན་འབྱུང་བ། དུས་བཟང་ལ་ལུང་པ་ཀུན་ཆང་
དྲིས་ཁྱབ་པ། ཙ་རི་ཏྲ་ཟེར་བ་དེའི་རྒྱལ་པོ་ཨིན་དུ་མཱ་ལ་ཞེས། ཉི་མ་ལྷར་
འཛིན་པ་སྲོག་ཆགས་མང་པོ་གསོད་པའི་མཆོད་པ་བྱེད་པ་དེ་རྫུ་འཕྲུལ་གྱིས་དད་
865



པར་མཛད་དེ་ནང་པ་ལ་བཀོད། ལྷོ་ཕྱོགས་མ་ལུ་རའི་མི་དཔོན་ཞིག་གིས་ནུས་
པ་སད་ཕྱིར་སློབ་དཔོན་གྱི་ཚོགས་ཁང་སྒོ་དྲུང་གི་མ་ཧེ་མ་བུ་གཉིས་རྐུ་ཐེང་ལན་
བདུན་བྱས་ཀྱང་སྒོ་དུང་གི་མ་ཧེ་མ་བུ་སྔར་ལྟར་གནས་པས་དད་པ་ཐོབ་སྟེ་སློབ་
དཔོན་གྱི་ཕྱི་བཞིན་ དུ་ འཕྲང་ བས་ ལ་ བཱ་ ཡི་ པ་ ཞེས་ པའི་གྲུབ་ ཐོབ་ ཏུ་ གྱུར།
དུར་ཁྲོད་ཧ་ཧ་སྒྲོགས་པར་ཚོགས་འཁོར་མཛད་པས་ཤིང་ཏོག་རྒྱལ་མོ་ག་གོན་
གཅིག་ཡོད་པ་དུ་མར་འཕེལ་ཏེ་ཡུལ་མི་སྟོང་ཕྲག་མང་པོར་གནང་བས་ཐམས་
ཅད་རྒྱུད་གྲོལ་ཏེ་གྲུབ་ཐོབ་སྟོང་ཕྲག་མང་པོ་བྱུང་། ཡུལ་དཎྜ་ཀ་ར་ནྱ་ཞེས་
པར་མཚོ་རྫི་བཟང་པོ་ཞིག་ཡོད་པར་ནག་ཕྱོགས་ཀྱི་ཀླུ་གདུག་པ་ཅན་གློ་བུར་དུ་
འོངས་ཏེ་དུག་གི་ཁ་ཆུས་མ་རུངས་པར་བྱས། ནང་པའི་དགེ་འདུན་འགའ་
རེས་ཆུ་བཏུང་བས་ ཤི་བར། སློབ་དཔོན་དེར་ཕེབས་ནས་ཀླུ་གཉིས་ཚར་་་་
བཅད་དེ་དུག་རྣམས་བསྡུས་ནས་དམ་ལ་བཞག་ཤི་བ་རྣམས་གསོས། རྒྱལ་
བའི་བསྟན་པ་དར་བར་མཛད་དོ། །ཨོ་རྒྱུན་གྱི་རྒྱལ་པོ་ཕྱོགས་ཀྱི་ལྷས་སྤྱན་
དྲངས་ནས་དེར་ ཕེབས། མུ་སྟེགས་ པ་ དང་ མཁའ་འགྲོ་མ་མང་པོ་བཏུལ།
དུར་ཁྲོད་གྷོ་ར་ཨནྡྷ་ཀ་རར་ཚོགས་འཁོར་མཛད་པས་དཔལ་འཁོར་ལོ་སྡོམ་པས་
སྔགས་ཀྱི་སྒྲ་དབྱངས་སྔོན་དུ་འགྲོ་བའི། ཀྱི་འཇིག་རྟེན་མ་རིག་འཐིབས་པོའི་
སྨག་གིས་མུན་པར་སྤྲུལ་པ་ལ་སོགས་ཀྱིས་དབུགས་ཕྱུང་ཞིང་གནང་བ་བྱིན་པས་
སློབ་དཔོན་གྱིས་སྲིད་པ་གསུམ་འབར་སྐུ་ནི་རྗེས་ཆགས་དུལ་བར་ལྡན་སོགས་
ཀྱིས་བསྟོད། ཛ་ལནྡྷ་རར་ས་འོག་ནས་རྡོ་རིང་དཔངས་སུ་འདོམ་བརྒྱད་ཞེང་
དུ་འདོམ་གང་བ་ཞིག་ཕྱག་ཡ་གཅིག་གིས་བཏོན་ཏེ། ཀོ་ནེ་ཛའི་གྲོང་མཐར་
བཙུགས་པ་ད་ལྟའང་ཡོད་དོ། ། །
དེར་ཡང་རྡོ་རྗེ་ཐེག་པའི་ཆོས་འཁོར་བསྐོར། བྷངྒ་ལར་རྒྱལ་པོ་གོ་བི་
ཙནྡའི་ཚ་བོ་རྒྱལ་པོ་རོལ་པའི་ཟླ་བ་ནི་མུ་སྟེགས་བྱེད་ལ་དད་ཅིང་། བློན་པོ་
དགེ་པའི་མགོན་པོ་འཁོར་བཅས་ཁོ་ན་ནང་པར་དད་པས་དེར་ཕེབས་ཏེ་བློན་པོ་
866



དགེ་བའི་མགོན་པོས་སྐྱེད་ཚལ་གྱི་སྤྱན་རས་གཟིགས་ཀྱི་སྐུ་ལ་རབ་གནས་ཞུས་
པས། མེ་ཏོག་ཞིག་དབུ་ཐོག་ཏུ་བཞག་ནས་རབ་གནས་ཚར་གསུངས་པས་དེ་
ཡིད་མ་རང་བས་མེ་ཏོག་དེ་ཕྱག་གིས་འཛིན་སོང་བའི་རྗེས་སུ་རྡོ་སྐུ་ཡང་ཕེབས་
པའི་ཆོ་འཕྲུལ་མཛད་དོ། ། དགེ་བའི་མགོན་པོར་དབང་དང་གདམས་པ་
གནང་། དགོས་པའི་དབང་གིས་དཔལ་བདེ་མཆོག་གི་བྲིས་སྐུ་ཞིག་ཀྱང་་་
བཞེངས་སོ། །ཞབས་འོག་ ཏུ་ འཇིགས་དུས་ མནན་ པ་ རྒྱལ་ པོས་ཚོར་ནས།
འདི་འདྲ་སུ་ཡིས་དྲན་ཞེས་དྲིས་བྱུང་བར། སངས་རྒྱས་པའི་སྔགས་གཞུང་ན་
ཡོད་ཞུས་པས། གཞུང་ལུགས་དེ་གང་བདེན་ནུས་པ་འགྲན་པར་བྱ་ཟེར་ནས།
རྒྱལ་པོས་ཧེ་རུ་ཀ་མནན་པའི་བྲིས་སྐུ་བྱས་ཏེ་ཞག་བདུན་དུ་ལྷན་ཅིག་བཤམས་
པས། རྒྱལ་པོས་བྱས་པའི་བྲིས་སྐུ་གདན་འགྱུར་ཞིང་ཧེ་རུ་ཀའི་བྲིས་སྐུ་སྔར་
ལས་གཟི་བྱིན་འབར་བར་གྱུར་པས་རྒྱལ་བློན་འཁོར་བཅས་དད་དེ་བྷངྒ་ལ་་
ཡོངས་ཚང་ནང་པར་གྱུར་ཏོ། ། ད་ནས་དེ་བི་ཀོ་ཊར་འབྱོན་པར་བཞེད་ནས་
བ་རེནྡྲར་ཕེབས། ཤིང་ཏོག་ལྟ་སྟངས་ཀྱིས་ཕབ་ཀྱང་སྲུང་བའི་བུ་མོས་རེངས་
པར་བྱས་ནས། ནུས་པ་ཅུང་ཟད་ཐོབ་པར་ང་རྒྱལ་མ་བྱེད་ཟེར། དེ་ནི་རྡོ་རྗེ་
ཕག་མོ་ཡིན་ནོ། ། དེ་ནས་དེ་བི་ཀོ་ཊར་ཕེབས་པས་བླ་མའི་བཀའ་མེད་པས་མུ་
སྟེགས་ཀྱི་ཊཱ་ཀི་མ་བ་ཧུ་རཱི་ཟེར། དོན་དུ་མ་མོ་སྤྱིའི་ཀཱ་ལ་དཎྜཱི་བྷཏྟ་ཀཱ་ལི་ཉིད་
ཡིན་པ་དེས་བར་ཆད་བརྩམས་ཏེ་སྐུ་འདས་པའི་ཚུལ་བསྟན་ནས་བར་དོ་སྟེ་སླར་
སྐུ་ལུས་ལ་འཇུག་པར་བཞེད་ཀྱང་སྐུ་གདུང་ཞུགས་སུ་བཞུས་ཟིན་ནའང་ཞག་
བདུན་པའི་ཕྱི་ཉིན་སློབ་དཔོན་ཉིད་སྔར་བཞིན་བྱོན་ཏེ་ཆོས་ཀྱི་བཀའ་མཆིད་
མང་དུ་མཛད་དོ། ། ཡང་མ་རུའི་ཡུལ་པུས་ཀཱ་ར་ཞེས་པའི་ཡུལ་དུ་མངོན་སུམ་
དུ་བྱོན་ནས་ཟླ་བ་འགའ་རེ་བཞུགས། སྐལ་ལྡན་དུ་མ་སྨིན་གྲོལ་ལ་བཀོད།
ཡང་ལྷོ་ཕྱོགས་ཀཎ་ཊར་སྔར་གྱི་སྐུ་ལུས་ལ་ཞུགས་ཏེ་བྱོན་ནས་ཟླ་བ་བཞི་་་་
བཞུགས་ནས་འགྲོ་དོན་མཛད། གངྒཱ་དང་ཡ་མུ་ནའི་བར་མཚོ་པུ་རི་ཞེས་བྱ་
867



བར་ཡང་དེ་ལྟར་ཕེབས་ནས་ཞག་བདུན་དུ་སྤྲོས་བཅས་ཀྱི་སྤྱོད་པ་མཛད་ནས་མི་
སྣང་བར་གྱུར་ཏོ། །ཛ་རི་ཁཎྜ་ཞེས་པར་རུས་རྒྱན་དང་བཅས་ཏེ་སྐུ་འཁྲུངས་
ཏེ་ཟླ་བ་གཅིག་ཙམ་ན་སྐུའི་སྐྱེད་རྫོགས་ཏེ་ཟླ་བ་དྲུག་ཏུ་མཉམ་པར་བཞག་སྟེ་
ཟུང་འཇུག་གི་སྐུ་གྲུབ་བོ། །སློབ་དཔོན་འདིའི་སློབ་མ་སངས་རྒྱས་ཀྱིས་ལུང་
བསྟན་པ་དྲུག་ནི། ཨ་ལ་ལ་པ། མ་ཧི་ལ། དྷ་མ་པ། རླུ་མ་པ། བྷ་དྲ་
པ། ཚེམ་བུ་པ་རྣམས་སོ། །
8. སློབ་དཔོན་གྲགས་པ་བཟང་པོ།
སློབ་དཔོན་གྲགས་པ་བཟང་པོའམ་གུ་ཧྱ་པ་ནི། རྣལ་འབྱོར་མ་ཛ་ལ་ཧ་
རི་ནི་སོགས་ཀྱི་སློབ་དཔོན་ཡང་ཡིན། སློབ་དཔོན་ལ་བར་ཆད་བྱེད་པའི་མ་མོ་
བ་ཧུ་རཱི་ཞེས་པ་དེ་ཞིང་ཐམས་ཅད་དུ་བཙལ་ཀྱང་མ་རྙེད་པར། ཕྱི་ཞིག་ན་དེ་
བི་ཀོ་ཊར་ཤིང་ཤི་སྨྲའི་སྡོང་པོའི་ཁོང་ནང་དུ་རྡུལ་ཕྲན་གཅིག་ལ་བརྫུས་ནས་
འདུག་པ་དེའི་ཅོ་ཏོ་ནས་དྲངས་ཏེ་གྲུབ་པའི་རལ་གྲིས་བསྣུན་ནས་ཚར་བཅད་
དོ། །
9. སློབ་དཔོན་རྣམ་རྒྱལ་སྲུང་བ།
དེའི་སློབ་མ་ཨནྟར་པའམ། རྣམ་རྒྱལ་སྲུང་བ་སྟེ། རྣམ་རྒྱལ་ཞབས་
ཟེར། ནཱ་ལནྡར་རིག་གནས་དང་མདོ་སྔགས་ཐམས་ ཅད་ལ་མཁས་ པར་་་་་
མཛད། སློབ་དཔོན་གུ་ཧྱ་པ་ལ་དབང་དང་གདམས་པ་ཞུས་ནས་བསྒོམས།
མཁའ་འགྲོ་མ་ཞིག་གིས་ལུང་བསྟན་ཏེ་ཆང་ཚོང་མ་ནག་མོ་ཞེས་པའི་ཁྱིམ་ནས་
མི་གཡོ་བླ་མེད་ཀྱི་རྒྱུད་སྤྱན་དྲངས་ནས་མ་ག་དྷར་བྱོན། ལོ་བདུན་ནས་རྡོ་རྗེ་
མཁའ་འགྲོ་མས་མངོན་སུམ་དུ་བྱིན་གྱིས་བརླབས་ཤིང་རྗེས་སུ་གནང་སྟེ་ནུས་པ་
ཐོབ་པའི་རྣལ་འབྱོར་པར་གྱུར། སྐུ་ལུས་ཀྱི་བཀོད་པ་གཉིས་བསྟན། ： སིནྡྷར་
868



ཀླ་ཀློའི་དམག་བྱུང་བ་རྣམས་ཚར་བཅད་རྒྱལ་པོ་དེ་བསྒྲལ། དེའི་སློབ་མ་ནི་
དཔལ་ཏེ་ལོ་བ་ཆེན་པོ་ཡིན་ནོ། །འདོད་ཆགས་ཆེན་པོའི་རྒྱུད་དཔལ་གསང་བ་
འདུས་པ་དང་འཁོར་ལོ་སྡོམ་པ་དགྱེས་པ་རྡོ་རྗེ་སོགས་ཀྱི་རྒྱུད་ཀྱི་གདམས་པ་
ལས་ཀྱི་ཕྱག་རྒྱའི་བཀའ་བབས་ནི། དེ་ཡང་སངས་རྒྱས་ཞལ་བཞུགས་པའི་
སྐབས་ཨོ་རྒྱན་གྱི་རྒྱལ་པོ་ཨིནྡྲ་བྷཱུ་ཏི་རང་གི་སྐྱེད་ཚལ་དུ་ཕེབས་སྐབས། སྟོན་
པའི་འཁོར་དགྲ་བཅོམ་རྣམས་གླིང་གཞན་ལ་འཕུར་ཏེ་འགྲོ་འོང་བྱེད་པ་མཐོང་
བས། བློན་ པོ་ རྣམས་ ལ་ བྱ་ དམར་ པོའི་ ཁྱུ་ འདི་རྣམས་ ཅི་ ཡིན་ དྲིས་ པས།
འདི་རྣམས་ སངས་ རྒྱས་བཅོམ་ ལྡན་འདས་ཀྱི་ཉན་ཐོས་ལགས་སོ་ཞུས་པས།
རྒྱལ་པོས་སངས་རྒྱས་དེ་མཇལ་འདོད་ཟེར་བར། ཐག་རིང་བས་མི་འབྱོན་
སྨྲས་པས། རྒྱལ་པོས་གསོལ་བ་བཏབ་པས་ནང་པར་གདུགས་ཚོད་ལ་སངས་
རྒྱས་འཁོར་བཅས་བྱོན་པ་ལ་རྒྱ་ཆེར་མཆོད། སངས་རྒྱས་ཐོབ་པའི་ཐབས་
ཞུས་པས། འདོད་ཡོན་སྤངས་ལ་བསླབ་པ་གསུམ་དང་ཕ་རོལ་ཕྱིན་པ་དྲུག་ལ་
བརྟེན་དགོས་གསུངས་པས། རྒྱལ་པོས། ཇམྦིའི་ཚལ་ནི་ཉམས་དགའ་་་་
བའི། །ཝ་སྐྱེས་སེ གེ ར་གྱུར་ཀྱང་སླའི། །འདོད་ཡོན་སྤངས་པའི་ཐར་པ་
ནི། །ནམ་ཡང་མི་འདོད་གོ་ཏ་མ། །ཞེས་ཞུས་པས། དེར་ཉན་ཐོས་རྣམས་
མི་སྣང་བར་ཐལ་ཏེ། འདི་ན་གང་ཟག་བརྒྱད་མེད་ཅིང་། །ཉན་ཐོས་རང་
རྒྱལ་འགའ་ཡང་མེད། །བྱང་ཆུབ་སེམས་དཔའ་རྫུ་འཕྲུལ་ཆེ། །དེ་དག་དེ་ཡི་
གཟུགས་སུ་སྤྲུལ། །ཞེས་ནམ་མཁའ་ནས་སྒྲ་གྲགས་ཏེ། དེར་དཀྱིལ་འཁོར་
ཆེན་པོ་མཐའ་ཡས་པ་བྱུང་སྟེ་རྒྱལ་པོར་དབང་བསྐུར། དེ་ཉིད་དུ་ཟུང་འཇུག་
གི་སྐུ་གྲུབ་སྟེ། བཅོམ་ལྡན་འདས་ཀྱིས་ཀྱང་རྒྱུད་ཐམས་ཅད་གཏད་དོ། །
རྒྱལ་པོ་འཁོར་བཅས་དང་ཨོ་རྒྱན་གྱི་ཡུལ་མི་དང་འབྱུང་པོ་དང་འབུ་སྲིན་ཡན་
གྱི་སྲོག་ཆགས་ཐམས་ཅད་བདེ་བ་ཆེན་པོའི་ལམ་གྱི་དངོས་གྲུབ་ཐོབ་ཅིང་འཇའ་
ལུས་སུ་སོང་ངོ༌། །དེའི་ཞལ་མཇལ་པ་རི་དཔལ་ལྡན་བདེ་བའི་རོལ་པ་མོ་ཡིན།
869



ལྷན་ཅིག་སྐྱེས་གྲུབ་ཀྱི་འགྲེལ་པ་ལྟར། དེ་ནི་ཨོ་རྒྱན་རྒྱལ་པོ་ཞིག་གི་བུ་མོ་ཡིན།
འཁོར་ལྔ་བརྒྱ་དང་བཅས་པས་ཕྱག་ན་རྡོ་རྗེ་དེ་དྲང་སྲོང་འགྲོ་བ་དབུགས་འབྱིན་
ཞེས་བྱ་བར་སྤྲུལ་པ་མཇལ་པས་བུ་མོའི་མགོར་ཕྱག་བཞག་པས་རང་སེམས་ལྷན་
ཅིག་སྐྱེས་པ་མངོན་སུམ་དུ་རྟོགས་ཏེ་འཁོར་དང་བཅས་པ་རྣལ་འབྱོར་མ་ཁོ་ནར་
གྱུར་ཏོ། །
10. སློབ་དཔོན་པདྨ་བཛྲ་ཆེན་པོ།
དེའི་སློབ་མ་པདྨ་བཛྲ་ཆེན་པོ་ནི། ནུབ་ཕྱོགས་མ་རུའི་ཡུལ་དུ་རིགས་
བྲམ་ཟེར་འཁྲུངས། སྡེ་སྣོད་གསུམ་དང་བསྟན་བཅོས་ཐམས་ཅད་ལ་མཁས་
པར་སྦྱངས་པ་ཞིག་ཨོ་རྒྱན་དུ་བྱ་སྤྱོད་རྣལ་འབྱོར་གྱི་རྒྱུད་རྣམས་ཞུས་ཤིང་བསྒོམ་
པས་གནོད་སྦྱིན་མོ་དང་བཅུད་ལེན་སོགས་ཐུན་མོང་གི་དངོས་གྲུབ་ཐོབ་ཀྱང་དེ་
ཁོ་ན་ཉིད་མ་ཤེས་པས། རྡོ་རྗེ་སེམས་དཔའི་ཞལ་མངོན་སུམ་དུ་མཐོང་བའི་
སློབ་དཔོན་ཞིག་གིས་དབང་བསྐུར་བས་རང་བཞིན་གྱི་གནས་ལུགས་མཐོང་།
བུ་མོ་བདེ་བའི་རོལ་པ་མཇལ་ནས་ཕྱག་རྒྱ་བཞིའི་མན་ངག་དང་། འདུས་པ་
སོགས་བླ་མེད་ཀྱི་རྒྱུད་སྡེ་དུ་མ་བཤད་པས་ཕྱག་རྒྱ་ཆེན་པོའི་དངོས་གྲུབ་ཐོབ།
གདམས་པ་བསྟན་པས་ཨོ་རྒྱན་གྱི་ཡུལ་དུ་སྐྱེ་བོ་མང་པོ་དངོས་གྲུབ་གཉིས་ལ་
བཀོད། གསང་བ་གྲུབ་པ་ཞེས་བྱ་བའི་བསྟན་བཅོས་ཀྱང་མཛད་དོ། །
11. ཡན་ལག་མེད་པའི་རྡོ་རྗེ།
དེའི་སློབ་མ་ཡན་ལག་མེད་པའི་རྡོ་རྗེ་ནི་རིགས་ངན་སྐལ་ལྡན་ཞིག་ལ་སློབ་
དཔོན་པདྨ་བཛྲ་ཡིས་གདམས་པ་བསྟན་ནས་ཀོ་ཏཾ་པིའི་རི་ལ་བསྒོམས་པས་ཕྱག་
རྒྱ་ཆེན་པོའི་ཡེ་ཤེས་བརྙེས། སློབ་དཔོན་གྱི་བཀའ་བཞིན་ཕག་རྫི་མོ་བསྟེན་
ཅིང་ཕག་རྫིའི་སྤྱོད་པས་སེམས་ཅན་གྱི་དོན་མཛད་པས་དཔལ་ཕག་ཚང་པ་ཞེས་
870



གྲགས་སོ། །
12. སློབ་དཔོན་མཚོ་སྐྱེས།
དེའི་སློབ་མ་ནི་སློབ་དཔོན་མཚོ་སྐྱེས་ཡིན་ཏེ། རྒྱལ་རིགས། ། རིག་
པའི་གནས་ལ་མཁས་ཤིང་སྔགས་རྒྱུད་མང་པོ་འཁྱེན་པ་ཞིག་ཡིན། དེ་རྒྱལ་
པོའི་བླ་མཆོད་མཛད་པས། ཤིང་ཐུན་རྒན་མོ་ཞིག་གིས་རེས་རྒོད་རེས་ངུ་ནས་
ཁྱོད་ཀྱིས་རྡོ་རྗེ་འཆང་ལྟར་ཆོས་འཆད་ཀྱང་རྡོ་རྗེ་འཆང་གི་དགོངས་པ་ལྟར་མི་
འཆད་ དོ། །ཞེས་ ཟེར་ བས། འོ་ ན་ ཐེ་ ཚོམ་ གཅོད་ པར་ ཞུ་ ཞུས་ པར། །
དཔལ་ཕག་ཚང་པ་ལ་ཞུས་ཤིག་ཟེར་བ་ལྟར་བྱོན་པས། དེ་ནི་ཕག་ཁྱུ་ཆེན་པོ་
ཞིག་དེད། ཤིང་ཁུར་ཞིག་རྒྱབ་ཏུ་བསྣམས། རིགས་ངན་མ་དང་ལྷན་ཅིག་
འབྱོན་པ་མཇལ་བར་གདམས་པ་གནང་བར་ཞུས་པས། ང་རིགས་ངན་ཀློག་
ཀྱང་མི་ཤེས་པ་ལ་སྙད་འཚོལ་བ་ཡིན་ཞེས་གསུངས་ནས་ཁྲོ་ཞིང་རྡེག་གོ ། དེ་
ལྟར་ཡང་ཡང་ཞུས་པས། པཎྜི་ཏ་འདི་ཀུན་ང་རྒྱལ་ཆེ་བས་དེ་ཁོ་ན་ཉིད་ཀྱི་
སྣོད་དུ་མི་ལྡན་གསུངས། ཡང་ཡང་དུ་གསོལ་བ་བཏབ་པས་དབང་དང་་་
གདམས་པ་གནང་། སློབ་དཔོན་ཉིད་ཀྱི་སྲས་མོ་ངན་ངོན་ལྟར་སྣང་བ་ཞིག་
ཕྱག་རྒྱུར་གནང་སྒོམས་ཤིག་གསུངས་པ་ལྟར་ལོ་བཅུ་གཉིས་སུ་གསང་སྟེ་་་་
བསྒྲུབས། དེ་ནས་མངོན་སྤྱོད་མཛད་པས། སྐྱེ་བོ་ཀུན་གྱིས་རིགས་ངན་མོ་
བསྟེན་པས་སློབ་དཔོན་མ་དག སློབ་དཔོན་མ་དག་ན་རྒྱལ་པོ་མ་དག་པར་
འགྱུར་ཟེར་ནས། སློབ་དཔོན་ཡབ་ཡུམ་གཉིས་མེ་ལ་བསྲེགས་པས་ཞག་་་་
བདུན་དུ་མེ་ལྕེ་འབར། ཐལ་བའི་ཕུང་པོ་བསལ་བའི་གུང་དུ་མཚེའུ་པདྨ་རྒྱས་
པའི་སྟེང་དུ་སློབ་དཔོན་ཡབ་ཡུམ་ཧེ་རུ་ཀའི་རྣམ་པ་སྐུ་གཟི་བྱིན་འབར་བར་
མཇལ་བས། ཐམས་ཅད་དད་པར་གྱུར། ཨོ་ཌི་ཡ་ནའི་ཡུལ་མི་ཐམས་ཅད་
རྡོ་རྗེ་ཐེག་པ་ལ་བཀོད། རྒྱལ་པོ་འཁོར་ལྔ་བརྒྱ་དང་བཅས་པ་གྲུབ་པ་ཐོབ་པ་
871



ནི་ཨིནྡྲ་བྷཱུ་ཏི་བར་པ་ཡིན་ནོ། །ཡང་མ་རུའི་ཡུལ་དུ་བྱོན་ནས་མི་ཞིག་གིས་
ཙནྡན་ས་མཆོག་གི་སྡོང་དུམ་ཆེན་པོ་ཞིག་ཕུལ་བ། ཧེ་རུ་ཀའི་སྐུ་བཞེངས་ན་
དོན་ཆེ་བར་དགོངས་ཏེ། ཡུལ་དེའི་མུ་སྟེགས་ཀྱི་རྒྱལ་པོ་ཞིག་གི་བཙུན་མོ་པདྨ་
ཅན་གྱི་རིགས་ཅན་མ་དེ་ནུབ་ལྟར་བཀུག་ནས་ཙནྡན་བརྡར་དུ་བཅུག་པ་རྒྱལ་
པོས་ཚོར་ནས། རྒྱལ་པོས་སློབ་དབོན་ལ་ཆད་པ་གཅོད་དུ་འོང་བར། རྡོ་རྗེ་
གྲི་གུག་གི་སྦྱོར་བས་སྤྱི་བླུགས་ཀྱི་མགྲིན་པ་བསྐོར་བས་རྒྱལ་པོ་འཁོར་བཅས་
གདོང་ལྟག་པར་ལྟ་བར་སོང་། དེར་འཇིགས་ནས་ཕྱག་བྱས་ཏེ་སངས་རྒྱས་ཀྱི་
བསྟན་པ་ལ་བཀོད། ཧེ་རུ་ཀའི་ལྷ་ཁང་གཉན་པོ་ཡང་བཞེངས། སེམས་
ཅན་མང་པོའི་དོན་མཛད་དེ་ཧེ་བཛྲ་དངོས་སུ་གྱུར་ཏོ། །དེས་ཨིནྡྲ་བྷཱུ་ཏི་བར་
པ་ལ། དེས་ཛ་ལནྡྷ་རི་པ་ལ། དེས་ནག་པོ་སྤྱོད་པ་ལ། དེས་དགེ་བའི་
མགོན་པོ། དེས་རྣམ་རྒྱལ་ཞབས། དེས་ཏེ་ལོ་པ་ལའོ། །
ཡང་དུས་འཁོར་སོགས་རྒྱུད་སྡེ་མང་པོ་ཞིག་ནི། སློབ་དཔོན་པི་ཊོ་པ་སྟེ་
བསོད་སྙོམས་པ་བྱ་བ་ཞིག་ལ་ཕྱག་ན་རྡོ་རྗེས་ལུང་བསྟན་ཏེ། རྫུ་འཕྲུལ་གྱིས་
ཤམྦྷ་ལར་བྱོན་རྒྱུད་མང་པོ་སྤྱན་དྲངས། རཏྣ་གི་རིར་སློབ་མ་མང་པོ་ལ་བཤད།
པི་ཊོ་པ་ཉིད་མཐར་རྡོ་རྗེའི་སྐུ་བརྙེས། སློབ་མ་དྲུག་ཡོད་པ་ལས་གསུམ་ནི་རྡོ་
རྗེའི་སྐུ་གྲུབ་སྟེ་མི་སྣང་བར་གྱུར། དགེ་སློང་ཨ་བ་དྷུ་ཏི་པ་དང༌། བོ་དྷི་ཤྲཱི་
དང་། ན་རོ་ཏཱ་པ་གསུམ་གྱིས་དར་བར་མཛད། དེ་ལྟར་རྒྱུད་སྡེ་མང་པོ་ཞིག་
གི་བཤད་རྒྱུན་ནི་དཔལ་ཏེ་ལོ་པ་དང་། ནཱ་རོ་ཞབས་ལ་མངའ་ཞིང་དེ་ལ་ཚིག་
གི་བརྒྱུད་པ་ཟེར་ཏེ་དོན་དུ་རྒྱུད་བཤད་ཀྱི་བཀའ་བབས་སོ། །
13. སློབ་དཔོན་ཀུ་ཀུ་རི་པ། །
ཡང་སློབ་དཔོན་ཀུ་ཀུ་རི་པ་ནི། ཤར་ཕྱོགས་བྷརྒ་ལར་འཁྲུངས་ནཱ་་
ལནྡའི་དགེ་སློང་པཎྜི་ཏ་ཞིག་ཡིན། ནགས་ཚལ་དབེན་པ་ཞིག་ཏུ་རྩེ་གཅིག་
872



བསྒོམས་པས། དེར་ཐུན་མོང་གི་དངོས་གྲུབ་མང་པོ་ཐོབ། ནང་གཅིག་ཕུག་
པའི་ནང་དེར་ཁྱི་གུ་མོ་ཞིག་བྱུང༌། ཉིན་ཞག་འགའ་ཞིག་ཟས་ཀྱིས་གསོས།
དེར་ལྷ་རྣམས་ཀྱིས་སློབ་དཔོན་སྤྱན་དྲངས་ཏེ་སུམ་ཅུ་རྩ་གསུམ་དུ་འདུག་པ་ལ།
ཁྱི་གུ་དྲན་ཏེ་མི་ཡུལ་དུ་འགྲོ་བྱས་པས་ལྷ་རྣམས་ཀྱིས་ཁྱེད་ཡུན་རིང་དུ་ཏིང༌
འཛིན་བསྒོམས་ན། ད་དུང་ཁྱི་གུའི་རྣམ་རྟོག་མཆོད་པ་ཟེར་བ་ལྟར་ཉན་ཏེ་ལོ་
བཅུ་གཉིས་སུ་བཞུགས། དེ་ནས་རང་གནས་སུ་བྱོན་པས། ཁྱི་གུ་དེས་ལག་
གིས་བྲུས་པས་ཆུ་མིག་ཀྱང་རྡོལ་སྣང་བ། ཁྱི་གུ་ལག་ཏུ་བླངས་པས། བུད་
མེད་མཛེས་མ་རྒྱན་གྱིས་སྤྲས་པ་གཅིག་ཏུ་གྱུར། དེ་ནི་རྡོ་རྗེ་ཕག་མོ་ཡིན་ཏེ།
དེ་དང་ལྷན་ཅིག་ཏུ་སྤྱོད་ཅིང་སྐྱེ་བོའི་མངོན་དུ་ཁྱི་མོར་སྤྲུལ་པས་ཀུ་ཀུ་རི་བ་ཞེས་
གྲགས། དེས་མཁའ་འགྲོ་མའི་གནས་ནས་སྒྱུ་མ་ཆེན་མོ་སོགས་རྒྱུད་མང་པོ་
སྤྱན་དྲངས་ཏེ། པདྨ་བཛྲ་ཞེས་པའི་ཙ་པ་ཞིག་ལ་གནང་། དེས་ཏེ་ལོ་པ་ལ་
གནང་བ་ཡིན་ནོ། །ཙནྡྲ་པ་ཟེར་བ་སྤྱོད་པ་བ་རྣམས་ལ་ཟེར་བ་ཡིན་གྱིས་ནག་
པོ་སྤྱོད་པ་ཁོ་ན་ལ་ཟེར་བ་མིན་པ་ཤེས་དགོས་སོ། ། དེ་ལྟར་བཀའ་བབས་ཆེན་
པོ་བཞིའམ་དྲུག་གི་ལོ་རྒྱུས་འདི་ནི་བོད་འདིར་བྱུང་བའི་ལོ་རྒྱུས་རྙིང་པ་དང༌།
པཎྜི་ཏ་ས་དབང་བཟང་པོས་མཛད་པའི་ཆོས་འབྱུང་དང་རྒྱ་པཎ་རྣམས་ཀྱི་
གསུང་སྒྲོས་ཀྱིས་བརྒྱན་པའི་རྗེ་ཏཱ་ར་ནཱ་ཐས་མཛད་པའི་རྒྱ་གར་ཆོས་འབྱུང་དང་
བཀའ་བབས་བདུན་གྱི་ལོ་རྒྱུས་སོགས་གུང་སྒྲོས་ཏེ་བཀོད་པ་ཡིན་ནོ། །
14. སློབ་དཔོན་ཏེ་ལོ་པ།
སློབ་དཔོན་ཏེ་ལོ་པ་ནི། ཤར་ཕྱོགས་ཙ་ཊི་གྷ་བོ་ཞེས་པར་ཡབ་བྲམ་ཟེ་
པྲ་ཀཱ་ཤ་དང་ཡུམ་ཀཱ་ཤཱིའི་སྲས་སུ་འཁྲུངས། བྲམ་ཟེའི་ལུགས་ཀྱི་བསྟན་བཅོས་
ཐམས་ཅད་ལ་མཁས་པར་མཛད། མཁའ་འགྲོ་མ་བཞིན་མི་སྡུག་པའི་མཚན་
ཅན་ཞིག་གིས། གཅེས་པར་བསྐྱངས་ཀྱང་མི་འཆི་བའི། །ས་ཕྱོགས་གང་
873



ནའང་ཡོད་མ་ཡིན། །ཟེར་བས། མི་འཆི་བའི་ཐབས་དྲིས་པས། མ་ཧེ་
སྐྱོང་ཞིང་ཡི་གེ་ལྟོས། །ཌཱ་ཀི་མ་ཡིས་ལུང་སྟོན་འགྱུར། །ཞེས་ཟེར་ཏེ་མི་སྣང་
བར་གྱུར་ཏོ། །དེ་ནས་ཡང་སྔར་གྱི་མཁའ་འགྲོ་མ་དེས། ཡུལ་ནི་ཤར་ཕྱོགས་
ཛ་གོར་མ་ཡིན་སོགས་སྨྲས་པས། རབ་ཏུ་བྱུང་མཚན་ཤེས་རབ་བཟང་པོར་
བཏགས། སྡེ་སྣོད་གསུམ་ལ་མཁས་པར་མཛད། དེ་སྐབས་ཤར་ཕྱོགས་ཀྱི་
གཙུག་ལག་ཁང་ཞིག་ཏུ་བཞུགས་སྐབས། ཐུབ་དབང་གི་སྐུ་བརྙན་ཞིག་ཡོད་
པའི་ཁྲི་འོག་ནས་འོད་དང་རོལ་མོའི་སྒྲ་ཡང་ཡང་བྱུང་བས། བྲུས་པས་སྒྲོལ་མ་
འབྱུང་བའི་རྒྱུད་ཀྱི་པུ་སྟི་རྙེད་ཀྱང་སྐབས་དེར་ཞུ་བའི་ཡུལ་མ་རྙེད། དེ་ནས་
མཁའ་འགྲོས་ལུང་བསྟན་ཏེ་མ་ཏདྷི་པ་བཙལ་བས་དེ་ནི་མི་གཞན་ལས་ ཉིས་
འགྱུར་གྱིས་ཆེ་བ་ཞིག་འདུག་པར་དཔལ་གསང་བ་འདུས་པ་འཕགས་སྐོར་་་
སོགས་ཞུས། བླ་རྣམ་རྒྱལ་ཞབས་དང་། གུ་ཧྱ་པ། དཱ་རི་ཀ་པ། ཌིཀྐི་པ།
པདྨ་བཛྲ་སོགས་ལས་དཀྱིལ་འཁོར་རྣམས་སུ་དབང་བསྐུར་བ་དང༌། ཕྱག་རྒྱ་
ཆེན་པོ། གཏུམ་མོ། འོད་གསལ། ལས་རྒྱ་སྟེ་བཀའ་བབས་བཞི་ཡི་་་་
གདམས་པ་དང་རྒྱུད་བཤད་སོགས་ཞུས་ནས་བསྒོམས་པས་ཡེ་ཤེས་ཁྱད་པར་
ཅན་སྐྱེས་ཏེ། ཀླུ་སྒྲུབ་དང་ཤ་ར་ཧ་པ་ཛ་ལནྡྷ་རི་པ་སོགས་གྲུབ་པའི་སྐྱེས་བུ་
མཐའ་ཡས་པ་རྣམས་ཞལ་མཐོང་། དེ་རྣམས་དང་གཏམ་འདྲི་ཞིང་གདམས་
པ་རྣམས་ཐོབ། དཔལ་ཧེ་རུ་ཀ་དང་མཁའ་འགྲོ་མའི་ཚོགས་རྣམས་རྟག་པར་
ཞལ་མཐོང་ནས་དེ་རྣམས་ཀྱིས་བྱིན་གྱིས་བརླབས་པའི་རྐྱེན་གྱིས་ཡེ་ཤེས་གོང་
ནས་གོང་དུ་འཕེལ་བར་གྱུར། དེ་ནས་ཞིང་གི་རྣལ་འབྱོར་མ་ཏིལ་རྡུང་མཁན་
གྱི་བུ་མོ་ཞིག་དང་ལྷན་ཅིག་སྤྱོད་པས་དགེ་འདུན་རྣམས་ཀྱིས་གནས་ནས་དབྱུང་
བར་བྱས། གྲོང་ཁྱེར་དུ་ཏིལ་རྡུང་བའི་བྱ་བ་མཛད་པས་སྔར་བྲམ་ཟེ་དགེ་སློང་
དུ་གྱུར་པའི་རྙེད་བཀུར་ཆེན་པོ་ཡོད་པའང་ཉམས་ཏེ་ཏིལ་རྡུང་མའི་བདག་པོ་
ཡིན་པས་ཕལ་སྐད་ཏིལླི་པ་དང་། ལེགས་སྦྱར་ཏེ་ལོ་པ་སྟེ་ཏིལ་རྡུང་མཁན་
874



ཞེས་མིང་འགྱུར་རོ། །གང་ཞིག་སྙིང་པོར་གྱུར་པ་ཏིལ་གྱི་མར། །ལྷན་ཅིག་
སྐྱེས་པ་གཉུག་མའི་ཡེ་ཤེས་ཏེ། །འགྲོ་བ་ཀུན་གྱི་སྙིང་ལ་ཡོད་ནའང་། །བླ་
མས་མ་མཚོན་རྟོགས་པར་མི་ནུས་སོ། །ཞེས་སོགས་དང༌། ཀྱེ་ཧོ་རིང་དུ་
འགྲོ་འདོད་གཏིང་དཔག་དཀའ་བའི་དོན། །ད་ལྟ་ཉིད་དུ་གསལ་བ་ངོ་མཚར་
ཆེ། །ཞེས་གསུངས་ཏེ། ཏིལ་ལས་ཏིལ་མར་འབྱུང་བ་བཞིན། བླ་མའི་
མན་ངག་གིས་ལུས་གནད་དུ་བསྣུན་པས་ལྷན་ཅིག་སྐྱེས་པའི་ཡེ་ཤེས་འབྱུང་བ་
སོགས་བྱ་བ་ཐམས་ཅད་ཀྱིས་རང་ལ་ངོ་སྤྲད་པར་སོང་སྟེ་མཆོག་གི་དངོས་གྲུབ་
ཐོབ་བོ། །དེ་དག་གི་སྐབས་རྣམས་སུ་ཡུལ་སྣ་ཚོགས་སུ་སྤྱོད་ཅིང་གནས་པས།
ཨོ་རྒྱན་དུ་བྱོན་པས་བུད་མེད་སྔོན་མོ་མཁའ་འགྲོའི་མཚན་ཅན་ཞིག་དང་འཕྲད་
པས། རྒྱུད་ནས་བཤད་པའི་བརྡ་བསྟན་པས་དེས་ཀྱང་བརྡའི་ལན་བྱས་ཏེ་
སྐད་ཅིག་གིས་སྒྲོལ་མར་གྱུར་ནས་དབང་བསྐུར་རྒྱུད་གཏད་པས་སྒྲོལ་མ་འབྱུང་
བའི་རྒྱུད་ཀྱི་བདག་པོར་གྱུར་ཅིང་དེས་ནཱ་རོ་པ་ལ་བཤད་དོ། །དེ་ལ་སོགས་
མཁའ་འགྲོ་མ་ ཐམས་ཅད་ཀྱི་གདམས་པ་ཐམས་ཅད་ཐོབ། ཕྱོགས་བཅུའི་
སངས་རྒྱས་ཐམས་ཅད་ཀྱི་ཞལ་གཅིག་ཅར་མཐོང་ངོ༌། །དེར་རྟོག་པ་གསུངས་
པ། ང་ལུས་དགྱེས་པ་རྡོ་རྗེ་སྟེ། །ངག་ནི་སྒྱུ་མ་ཆེན་པོ་ཡིན། །སེམས་ནི་
བདེ་མཆོག་འཁོར་ལོ་ཡིན། །དང་པོ་གསང་བ་འདུས་པ་ཉིད། །ཡན་ལག་
དུས་དགྲ་ནག་པོ་སྟེ། །ཉིང་ལག་རྡོ་རྗེ་འཇིགས་མཛད་ཆེ། །ཞེས་སོགས་
གསུངས་སོ། གཞན་ཡང་རྣལ་འབྱོར་པ་མ་ཏི་ཞེས་པ་མངོན་པའི་ང་རྒྱལ་ཅན་
ཞིག་ནུས་པས་སྐྱེངས་པར་མཛད་དེ་གདམས་པ་བསྟན་པས་གྲུབ་པ་ཐོབ་སྟེ།
ཀྲྀཥཱ་ཤུ་བྷ་ཆེས་ད་ལྟ་འང་བསིལ་བ་ཚལ་དུ་བཞུགས་སོ། །བྷི་ག་ལར་སྒྱུ་མ་
མཁན་སླུ་བྱེད་ཀྱིས་སྒྱུ་མའི་དམག་གིས་གྲོང་ཁྱེར་གྱི་རྒྱལ་ཕྲན་འགའ་ཞིག་བྲོས་སུ་
ཉེ་བར་བྱས་པ་མཁའ་འགྲོ་མས་བསྐུལ་ནས་དེར་བྱོན། སྒྱུ་མ་མཁན་གྱི་སྒྱུ་མ་
ནུས་པས་བཤིག་སྟེ། གྲོང་ཁྱེར་པ་རྒྱལ་པོ་སྒྱུ་མ་མཁན་བཅས་ལ་གདམས་པ་
875



བསྟན་ཏེ་ཐམས་ཅད་འཇའ་ལུས་སུ་སོང་། མཉན་ཡོད་དུ་ཆང་འཚོང་མ་ཉི་
འོད་ཅེས་པའི་ཆང་ཐམས་ཅད་ཐེམ་ཤོར་ནས་མེད་པར་བྱས་པ་ན་དེས་རབ་ཏུ་
འགྱོད་པས་སླར་སྔར་གྱི་ཆང་ལས་བརྒྱ་འགྱུར་གྱིས་བཟང་ཞིང་མང་བར་མཛད་
པས་ཆང་འཚོང་མ་དེ་དད་ནས་གདམས་པ་ཞུས་པས་རྣལ་འབྱོར་མ་ཆེན་མོར་
གྱུར་ཏེ་སྒྲོན་མ་འཛིན་ཞེས་གྲགས། བྱང་ཕྱོགས་སུ་ཤན་པ་ཞིག་གི་བུ་དེ་ཤན་
པའི་འཚོད་སྣོད་དུ་འཚོད་པའི་ཆོ་འཕྲུལ་མཛད་པས་ཁོ་རང་ཤིན་ཏུ་འགྱོད་པ་ལ།།
དབུགས་སོས་ཏེ་བྱིན་པས་དད་ནས་གདམས་པ་ཞུས་པས་གྲུབ་པ་ཐོབ། ན་ག་
རར་ གླུ་མཁན་ཞིག་གླུ་ལེན་པས་སྐྱེངས་པར་མཛད་པས་ཁོ་ ཤིན་ ཏུ་དད་་་་
གདམས་པ་ཞུས་ནས་དབྱངས་ལྡན་ཞེས་བྱ་བའི་གྲུབ་ཐོབ་ཏུ་གྱུར། ཡང་ལྷོ་
ཕྱོགས་ན་རྒྱང་པན་གྱི་གྲུབ་མཐའ་དར་བས་དེའི་བླ་མ་ཛི་ན་བྱ་བ་ན་བཟའ་ལ་
བཟུང་བཅུག་སྟེ་དམྱལ་གནས་སུ་ཁྲིད་ནས་ཁོ་རང་འཚེད་སྣོད་ཀྱི་དམྱལ་ཟངས་
མཐོང་བ་དང་ལས་མཁན་རྣམས་ལ་སྐད་དྲིས་པས་དེ་ལྟར་ཡིན་པའི་རྒྱུ་མཚན་
བཤད་པས་ཁོ་རང་ལས་འབྲས་ལ་ཡིད་ཆེས་ཏེ། གདམས་པ་ཞུས་ནས་རྣལ་
འབྱོར་པར་གྱུར་ཏོ། ། པ་ཊ་ལི་པུ་ཊར། མུ་སྟེགས་བྱེད་མཐུ་མཁན་ཞིག་ལ་
ཚིག་གིས་སུན་ཕྱུང་བས། ཁོ་རང་ཁྲོས་ནས་མཐུ་བྱས་པས་ཉེ་དུ་ཐམས་ཅད་ཁ་
བཏག ཡི་ཆད་པས་ཉེ་དུ་རྣམས་གསོས་ནས་གཏད་པས་ཁོ་དད་དེ་གདམས་པ་
ཞུས་པས་གྲུབ་ཐོབ་ཉི་ཟླ་འཛིན་ཞེས་པར་གྱུར། དེ་ལ་སོགས་པ་འགྲོ་བའི་དོན་
མཛད་པའི་རྣམ་ཐར་ནི་ཆེས་མང་མོད་འདིར་དེ་ཙམ་མོ། ། དེ་ནས་རང་གི་
རྟོགས་པ་དེ་གཞན་ལ་སྟོན་པར་བཞེད་ནས་དུས་གཞན་ཞིག་ན། གྲོང་ཁྱེར་གྱི་
ཚོང་འདུས་རྣམས་སུ་རྟོགས་པ་གླུར་བླངས་པས་སྐྱེ་བོ་ཐམས་ཅད་ཐེ་ཚོམ་དུ་གྱུར།
ལན་ཞིག་བྷངྒ་ལའི་གྲོང་ཁྱེར་དུ་སྐྱེ་བོ་བརྒྱ་སྟོང་དུ་མ་སློབ་དཔོན་ལ་ལྟར་འོང་བ་
ན། སློབ་དཔོན་རིག་མ་དང་བཅས་བར་སྣང་དུ་བཞུགས་ནས་ཏིལ་རྡུང་་་
བཞིན་དུ་བཞུགས་པར། མི་རེས་དྲི་བ་རེ་ཞུས་པས། ལན་དུ་རྟོགས་པའི་གླུ་
_876



རེ་བླངས་པས་དེར་འཚོགས་པའི་སྐྱེ་བོ་ཕལ་ཆེར་གྱིས་དོན་རྟོགས་ནས་དངོས་
གྲུབ་ ཐོབ། ཡུན་རིང་དུ་འགྲོ་བའི་དོན་མཛད་ནས་སྐུ་ལུས་མ་སྤངས་པར་་
མཁའ་སྤྱོད་དུ་བཞུད་པ་ཡིན་ནོ། །
15. ཇོ་བོ་ནཱ་རོ་ཏ་པ།
དེ་ཡི་སློབ་མ་ནི་ཆེས་མང་ན་ཡང་སྐབས་འདིར་འཆད་བྱ་ནི་ཇོ་བོ་ནཱ་རོ་ཏ་
པ་ཡིན་ཏེ། རྒྱལ་པོ་མ་ཧཱ་པཱ་ལའི་བུ་རྒྱལ་པོ་བྷེ་ཡ་པཱ་ལའི་སྐབས་སུ་ཁ་ཆེར་བྲམ་
ཟེའི་རིགས་ཀྱི་ཁྱད་པར་ནཱ་རོཏྟ་མ་སྟེ་མི་མཆོག་ཅེས་པའི་རིགས་སུ་འཁྲུངས་པས་
ནཱ་རོ་ཏ་པ་ཟེར། པ་ནི་ཞབས་ཀྱི་ལེགས་སྦྱར་བ་དའི་མིང་ཐོགས་ཏེ། མི་
མཆོག་ཞབས་ཟེར། ཆུང་ངུ་ནས་མུ་སྟེགས་པའི་པཎྜི་ཏར་གྱུར་པ་ལ། དེ་
ནས་མུ་སྟེགས་པའི་སྔགས་པ་མཛད་ནས། བྲམ་ཟེའི་རིགས་ཀྱི་སྤྱོད་པ་བོར།
ཨ་བ་དྷུ་ཏི་བྱས་སོ། ། ལན་ཞིག་ཆང་འཚོང་མ་ཞིག་གི་ནང་དུ་ཕྱིན་པས། དེ་
ན་སངས་རྒྱས་པའི་པཎ་ཆུང་ཞིག་ཡོད་པ། ནཱ་རོའི་ཟིལ་མ་བཟོད་པར་བྲོས་
སོང་བའི་ཤུལ་དུ་མདོ་ཡི་པུ་སྟི་ཞིག་ལུས་འདུག་པ་གཟིགས་པས་ཆོས་ལ་ཤིན་ཏུ་
མོས་ཏེ་ཡུལ་དབུས་སུ་བྱོན་ནས་མཁན་པོ་ཡེ་ཤེས་འོད་ལས་རབ་ཏུ་བྱུང་མཚན་
སྙན་གྲགས་བཟང་པོར་བཏགས། བདུད་རྩི་འབྱུང་བའི་གཙུག་ལག་ཁང་ཞེས་
བྱ་བར་བྱེ་སྨྲའི་འདུལ་འཛིན་ཛི་ན་མི་ཏྲ་ལས་རབ་ཏུ་བྱུང་ཡང་ཟེར་བ་ཡོད།
ཐེག་པ་ཆེ་ཆུང་གི་སྡེ་སྣོད་ཐམས་ཅད་ལ་མཁས་པར་མཛད་གསང་སྔགས་ཕྱི་ནང་
གི་རྒྱུད་སྡེ་ཐམས་ཅད་ཀྱང་ཞུས་ཏེ་པཎྜི་ཏ་ཆེན་པོར་གྱུར་པ་ན། ནཱ་ལནྡ་དང༌།
བི་ཀྲ་མ་ལ་ཤཱི་ལའི་བྱང་སྒོ་སྲུང་བ་མཛད། དེ་སྐབས་མཁས་པ་སྒོ་དྲུག་གི་ཐ་
སྙད་བྱུང་བས་ཤར་སྒོ་སྲུང་བ་རིན་འབྱུང་ཞིབ། ལྷོ་སྒོ་སྲུང་བ་ཤེས་རབ་འབྱུང་
གནས། ནུབ་སྒོ་སྲུང་བ་ངག་གི་དབང་ཕྱུག་གྲགས་པ། ཞེས་སོ། །མུ་་
སྟེགས་ཀྱི་རྒོལ་བ་ཐམས་ཅད་ཚར་བཅད་པས་དཔལ་འཇིགས་མེད་གྲགས་པ་
877



ཞེས་བསྔགས་པར་བྱས། ཉན་བཤད་རྒྱ་ཆེར་མཛད་པ་ལ་རང་སེམས་བ་འཇོ་
བའི་ཡུན་ཙམ་དུའང་མི་གནས་པར་འདུག་པས་མཚན་རེ་བཞིན་འཁོར་ལོ་བདེ་
མཆོག་གི་རྣལ་འབྱོར་རྟག་ཏུ་བསྒོམས་པས། ཐུན་མོང་གི་དངོས་གྲུབ་དང་
གཞན་སེམས་མཁྱེན་པ་སོགས་བྱུང༌། མཁའ་འགྲོ་མང་པོས་ཞལ་བསྟན་ཏེ།
ཤར་ཕྱོགས་ན་སློབ་དཔོན་ཏེ་ལོ་པ་ཞེས་བྱ་བ་ཡོད་པས་དེའི་དྲུང་དུ་སོང་ཞིག
དངོས་གྲུབ་ ཐོབ་ པར་འགྱུར་རོ་ཞེས་བསྐུལ་ལོ། །རྒྱུད་ཀྱི་གླེགས་བམ་ལ་་་་་་
གཟིགས་རྟོག་མཛད་པའི་སྐབས། བུད་མེད་མི་སྡུག་པའི་མཚན་མ་ཚང་བ་
ཞིག་བྱུང་བས་ཁྱོད་ཀྱིས་ཚིག་དོན་གང་ཤེས་དྲིས་པས་གཉིས་ཀ་ཤེས་སྨྲས་པས།
དོན་ཤེས་ཟེར་བ་རྫུན་དུ་གདའ་ཟེར། འོ་ན་སུ་ཡིས་ཤེས་བྱས་པས་ང་ཡི་མིང་
པོས་ཤེས་ཟེར། མིང་པོ་སུ་བྱས་པས་ཏེ་ལོ་པའོ་ཟེར་ནས་མི་སྣང་བར་གྱུར་
ཏོ། །ཞེས་པའང་འདུག དེ་ནས་ཤར་ཕྱོགས་སུ་ཏེ་ལོ་འཚོལ་དུ་ཕེབས་པར།
རྒྱལ་པོ་ཞིག་གི་བླ་མཆོད་དུ་རེ་ཞིག་བཞུགས། དེར་རྒྱལ་པོའི་སྲས་མོ་ཕྱག་རྒྱར་
ཕུལ་བ་ལ་སྲས་ གཉིས་འཁྲུངས་པ་དང༌། སྲས་ གཉིས་ གཞན་ གྱིས་བསད།
བུ་མོ་ཡང་གཞན་ཞིག་གིས་ཕྲོག་པས། ནཱ་རོས་རྒྱལ་པོ་དེ་ལ་བདེ་མཆོག་གི་
མངོན་སྤྱོད་བྱེད་པར་བརྩམས་པས། འདོད་ཡོན་ལ་ཞེན་ཞེ་སྡང་ཅན། །བླ་
མ་རྙེད་པར་ག་ལ་འགྱུར་། །སྒྱུ་མའི་རྒྱལ་པོས་མ་བསླུས་སམ། ཟེར་བ་་་
གྲགས་ཏེ། ཕོ་བྲང་སོགས་ཅི་ཡང་མེད་པར་བྱེ་ཐང་ཞིག་ཏུ་ལུས་སོ། །ཡང་
རྒྱལ་པོ་ལ་མཐུ་བརྩམས་པ་ན། མཁའ་འགྲོ་མ་གཉིས་ཀྱིས་ཁྱོད་ཀྱིས་ཅི་བྱེད་པ་
ཡིན་དྲིས་བྱུང་བར། བདེ་མཆོག་གི་སྒོ་ནས་མངོན་སྤྱོད་བྱེད་པ་ཡིན་བྱས་པས།
ཁྱོད་ཀྱི་དེ་རྣམས་ནོར་འདུག་འདི་དང་འདི་ཡིན་ནོ་ཟེར་ནས་མི་སྣང་བར་གྱུར་
ཏོ། །ཞེས་པའང་ཡོད། དེ་ནས་ཨོ་ཏན་པུ་རི་ཡིན་ཡང་ཟེར་གཙུག་ལག་ཁང་
ཞིག་ཏུ་དགེ་འདུན་རྣམས་ལ་དྲིས་པས་གྲུབ་ཆེན་ནི་མི་ཤེས་སྤྲང་པོ་དེ་ལོ་པ་བྱ་པ་
ཞིག་ནི་ཡོད་ཟེར། དེར་ནཱ་རོ་པ་རུང་ཁང་དུ་ཡོད་པར། མི་སྔོན་པོ་ཉི་ལྷག་
878



གིས་མནར་བ་བཙོག་བཙོག་འདྲ་བ་ཞིག་བྱུང་བས་ཉ་གསོན་པོ་མང་པོ་མེ་མདག་
ལ་བསྲེག་གིན་འདུག་པ་ནཱ་རོ་པས་བཟློག་ཀྱང་མ་ཐུབ། དེ་རྗེས་དགེ་འདུན་
རྣམས་ཀྱིས་གཤེ་བ་ལ། དེ་ན་རེ་ཁྱེད་རྣམས་མི་དགའ་ན་བཏང་གི་གསུངས་ཏེ།
མརྡ་ཡ་གཙྪ་གསུངས་པས་ཉ་བསྲེགས་ཟིན་པ་རྣམས་ཆུར་འཕྱོ་བཞིན་དུ་སོང་
བས། ནཱ་རོས་དེ་གྲུབ་ཐོབ་ཏུ་ཤེས་ནས་ཕྱི་བཞིན་དུ་སོང་སྟེ་ཞབས་ལ་ཕྱག་
བྱས་ཏེ་གསོལ་བ་བཏབ་པས། ཁྲོ་ཞིང་བརྡེག་པ་ལས་ཚིག་རྣལ་མ་ཙམ་ཡང་མི་
གསུངས། ཏི་ལོ་པ་ཡིན་ནམ་སྙམ་པའི་ཚེ་ཡིན་ཡིན་དང་། མིན་ནམ་སྙམ་
པའི་ཚེ་མིན་མིན་གསུངས། དེར་གཞན་སེམས་མཁྱེན་པས་ཏེ་ལོ་པ་ཡིན་པར་
ཤེས། ཡང་རེས་འགའ་རྣལ་འབྱོར་པའི་སྤྱོད་པ་ལྟར་སྟོན། རེས་འགའ་སྨྱོན་
པར་བརྫུ་བར་ཡང་མཛད་མོད་ནཱ་རོ་པས་རྣམ་རྟོག་མ་སྐྱེས་སོ། །བོད་འདི་
སྔར་བྱུང་བའི་རྣམ་ཐར་རྣམས་སུ་དེ་དག་གི་སྔ་ལོགས་རྣམས་སུ་ཡང་ལམ་འཕྲང་
དོག་པོ་ཞིག་ཏུ་མཛེ་མོ་རྐང་ལག་ཆད་པ་ཞིག་འདུག་པར་ཤང་བསུབས་ཏེ་འགོམ་
སོང་བས། རྣམ་རྟོག་འཆིང་བས་དམ་བཅིངས་པ། །ཁྱོད་ཀྱིས་བླ་མ་ཅི་སྟེ་
རྙེད། །གཙང་དང་མི་གཙང་མཐའ་གཅིག་ ཏུ། །བྱིས་པ་རྣམས་ཀྱིས་་་་་་་
བཏགས་པ་ཙམ། །ཞེས་ཟེར་བས་གཅོང་རོང་སོགས་མེད་པའི་ཐང་སྟོང་ཞིག་
ཏུ་གྱུར་ཏོ། །ཡང་ལམ་འཕྲང་དོག་མོ་ཞིག་ཏུ་ཁྱི་མོ་རོ་སྨད་འབུས་གཞིགས་པ་
ཞིག་འདུག་པ་འགོམ་སོང་བས། འགྲོ་ཀུན་ཕ་མར་མ་ཤེས་ན། །བཙལ་བས་
བླ་མ་ཅི་ལ་རྙེད། ཟེར་ནས་མི་སྣང་བར་གྱུར་པ་སོགས་བླ་མས་བརྡ་ཐབས་
བསྟན་པའི་རྣམ་ཐར་ཆེས་མང་ཞིག་རས་ཆུང་སྙན་རྒྱུད་ཀྱི་ལོ་རྒྱུས་རྣམས་སུ།
དེ་ནས་བར་དོར་མཇལ་བའི་སྨོན་ལམ་བཏབ་ནས་སྤུ་གྲིས་རྐེ་གཉེག་པས་ནམ་
མཁའི་དབྱིངས་སུ་རྣལ་འབྱོར་པ་མཐིང་ནག་ཞིག་འཇའ་འོད་ཀྱི་དཀྱིལ་ན་་་
བཞུགས་ པ་ མཇལ། ས་ གཞིར་བབས་པ་ལ་མཎྜལ་ ཕུལ་ཏེ་ དབང་ བསྐུར།
རས་ཡུག་ལ་མེ་སྟག་ཞིག་བཞག་ནས་བསྲེག་པ་དང་། ཤེལ་གོང་བསྟན་པ་
879



སོགས་ཀྱིས། ཉོན་མོངས་ རས་ཡུག་ལྟར་སྲེགས་ཤིག་སོགས་བརྡའི་དབང་་་་
བསྐུར་བས་དེ་ཁོ་ཉིད་མངོན་སུམ་དུ་རྟོགས་ཏེ། ལྟ་བ་མེད་པའི་ཚུལ་དུ་་་
བལྟས། །མཐོང་བ་མེད་པའི་ངང་ཉིད་ལས། །ཞེས་སོགས་དང་། དབང་
གི་དོན་མཐོང་རྣལ་འབྱོར་པ། །ཞེས་སོགས་ཆེད་དུ་བརྗོད་པར་བྱས་སོ། །
ཞེས་སོགས་འབྱུང་བའང་སྐབས་དེ་དག་གི་ལུགས་ཀྱི་ལོ་རྒྱུས་ཁུངས་མ་ཡིན་
ནའང་ཡོངས་སུ་གྲགས་པའི་དབང་དུ་བྱས་ན། ལན་ཅིག་གྲོང་ཁྱེར་ཞིག་ན་
བག་མ་ལེན་པའི་ས་ཞིག་ནས་ཚོད་མ་མང་པོ་བླངས་ཏེ་སློབ་དཔོན་ལ་དྲངས་
པས། དེ་ལ་ཞེན་ཞེན་ལྟར་མཛད་འདུག་པས། བླ་མ་འདི་ལ་དགྱེས་སོ་སྙམ་
སྟེ། སླར་ཡང་སྔར་གྱི་སར་སོང༌། དེ་ཡང་རྒྱ་གར་ན་ཉི་མ་གཅིག་ལ་འགྲོན་
དུ་ལན་གཅིག་ལས་བསྐུ་བའི་སྲོལ་མེད་པས་ཚོད་མའི་སྣོད་བརྐུས་ཏེ་ཁྱེར་འོངས་
པ་མི་རྣམས་ཀྱིས་དེད་ཅིང་ལུས་ལ་དབྱུག་པ་དང་རྡོ་མང་པོ་ཕོག་ཀྱང་། ཚོད་
སྣོད་མ་ཤོར་ནས་ཚོད་མ་བླ་མ་ལ་དྲངས། ཡང་ལན་ཅིག་སྲིན་བུ་པད་པ་མང་
པོ་ཡོད་ པའི་ཆུ་ཆུང་ཞིག་ གི་འགྲམ་ན་བླ་མ་ ཕར་ ཅམ་ཚུར་ ཅམ་ མཛད་ པས།
ནཱ་རོ་པས་བདག་ཆུའི་དབུས་སུ་ཞུགས་ནས་ཟམ་སྟེགས་བགྱིད་འཚལ་ཞུས་པས།
རུང་གསུངས། དེ་ལྟར་བྱས་པས་ནཱ་རོ་པའི་དབུར་ཞབས་བཞག་སྟེ་མཆོངས་
ནས་ཕར་ཀར་ཕེབས་ནས་ང་མྱུར་དུ་ལྡོག་འོང་བས་དེ་བར་སྡོད་ཅིག་གསུངས།
བླ་ མ་ ཡུན་ རིང་ རབ་ མ་ བྱུང་བས། ཚུར་ལམ་ཡང་བླ་ མ་ སྔར་བཞིན་བྱོན།།
དེར་སྲིན་བུ་པད་པས་ལུས་ཀྱི་ཁྲག་ཐམས་ ཅད་འཇིབས་ཏེ་འཆི་ལ་ཐུག་པར་
སོང་། ཡང་བླ་མས་ཐབས་མཛད་པས་རིམ་གྱིས་སོས་ནས་བླ་མའི་ཕྱི་བཞིན་དུ་
ཕེབས་པ་ན། ལམ་དུ་རྒྱལ་པོའི་བུ་མོ་ཁྱོགས་ལ་བཏེགས་ནས་བྱུང་བ་དང་
འཛོམས་པས་བླ་མས་རྒྱལ་པོའི་བུ་མོ་འདི་ཕྲོག་ཅིག་གསུངས། ནཱ་རོ་པས་བྲམ་
ཟེར་བརྫུས་ཏེ། ཤིས་པ་བརྗོད་པ་ལྟར་བྱས་ནས་བུ་མོའི་མགོ་བོར་མེ་ཏོག་
བཞག་སྟེ་སྟོབས་ཀྱིས་ཁྲིད་ནས་བྱོན་པས། གཡོག་རྣམས་ ཀྱིས་ ནཱ་རོ་པ་་་་
880



བརྡུངས་ཏེ་ལྡངས་མི་ནུས་པར་ས་ལ་རོ་བཞིན་སོང་། དེ་སློབ་དཔོན་གྱིས་
ཐབས་ཀྱིས་གསོས་ནས། ཡང་ལམ་དུ་སོང་བ་ལས། བློན་པོའི་ཆུང་མ་འགྲོ་
བ་དང་། ཡང་བག་མ་ཞིག་འགྲོ་ཡིན་འདུག་པ་ལ་ཡང་སྔ་མ་ལྟར་གསུངས་
ནས། གསོས་པའི་བར་གོང་བཞིན། དེར་བླ་མ་བུད་མེད་བཞེད་པར་འདུག་
སྙམ་སྟེ། རིགས་མཐོ་བའི་བུ་མོ་ཞིག་ཕ་མ་ལ་རིན་བྱིན་ཏེ་ནཱ་རོ་ རང་གིས་
བླངས་ནས་ནང་པར་བླ་མ་ལ་འབུལ་སྙམ་སྟེ། དེ་ནུབ་རང་གིས་བསྟེན་པས།
ནང་པར་བླ་མས་ནཱ་རོ་པའི་རྟགས་རྡོའི་བར་དུ་བཙིར། དེར་ཉིན་ཞག་མང་
པོར་ཤིན་ཏུ་ན་བར་གྱུར་པ་ན་བླ་མས་སྔགས་བཏབ་པས་སོས། དེར་བུད་མེད་
དེ་བླ་མ་ལ་ཕུལ་བ་ལས་ལན་ཞིག་བུ་མོ་དེ་ནཱ་རོ་པ་ལ་ལྟ་དགོད་བྱེད་པ་ལ། བླ་
མས་ཁྱོད་ང་ལ་མི་དགའ་བར་འདི་ལ་དགའ་བ་ཞེས་དེ་དང་ནཱ་རོ་པ་གཉིས་ཅར་
བརྡུངས་སོ། །དེ་རྣམས་ཀྱང་ནཱ་རོ་པའི་དད་པ་བརྟན་མི་བརྟན་བརྟག་པ་ཡིན་
པ་ལ་ནཱ་རོ་པ་མ་དད་པ་མ་སྐྱེས་པའི་སྟེང་དུ་དད་པ་ཕྱིར་ཞིང་འཕེལ་ལོ། །ལན་
ཞིག་དཔོན་སློབ་གཉིས་ཀ་ཁང་བཟང་གི་རྩར་ཡོད་པ་ལ། འདི་ནས་མར་་
མཆོངས་ནུས་པ་གཅིག་བྱུང་ན་ང་དགའ་སྟེ་གསུངས་པ་ལ། བླ་མས་ཐབས་
ཀྱིས་མྱུར་དུ་གསོས་འོང་སྙམ་སྟེ་ནཱ་རོ་པ་མཆོངས་པས་ཡན་ལག་རྣམས་ཆག་
དེར་བླ་མ་ཉིན་ཞག་མང་པོར་མ་བྱོན་པས། དེ་འཆི་བ་ལས་འོས་མེད་སྙམ་པ་
ལ་བླ་མ་བྱོན་ནས་ཐབས་ཀྱིས་གསོས། ཡང་འོད་མཚལ་བ་རྩེ་མོ་རྣོ་བ་ཞིག་
མཁལ་ ཁུང་ ནས་ རྒྱབ་ ཏུ་ གཟེར་ ནུས་ སམ་ གསུངས། དེ་ ལྟར་ ནུས་ པས།
མཁལ་ཁུང་ནས་རྒྱབ་ ཏུ་འབིགས་པར་བྱས་ཏེ་གར་སོང་མེད་པར་ཕེབས་སོང་།
འཆི་བ་ལ་ཐུག་པར་བྱོན་ནས་གསོས། ཡང་གྲོང་ཁྱེར་བའི་ཕྱི་རྣམས་ཀྱི་ཕུང་པོ་
རྣམས་ཟ་ནུས་སམ་གསུངས་པས། ནུས་ཞུས་ནས། ཞེ་མི་གཤིམ་ཡང་བཟའ་
བར་མཛད་དོ། །དེ་ལྟར་ལོ་བཅུ་གཉིས་སུ་དཀའ་བ་དཔག་ཏུ་མེད་པས་བླ་མ་
བསྟེན་ཀྱང། ཐ་ན་ཚིག་ལེགས་པ་གཅིག་ཀྱང་མ་གསུངས་སོ། །དེ་ནས་ལན་
881



ཞིག་ཐང་སྟོང་ཞིག་ཏུ། ད་ངས་གདམས་ངག་སྦྱིན་གྱིས་མཎྜལ་ཕུལ་གསུངས།
འདིར་ཆུ་དང་མེ་ཏོག་མི་འདུག་ཞུས་པས། ཁྱོད་ཀྱི་ལུས་ལ་ཁྲག་དང་སོར་མོ་
ཡང་མེད་དམ་གསུངས། ཁྲག་གཏར་ཏེ་ཁྲག་གིས་ཆག་ཆག་བཏབ། སོར་མོ་
རྣམས་བཅད་དེ་ཚོམ་བུར་བཀོད། དེར་ཏེ་ལོ་པས། ནཱ་རོ་པའི་སོར་མོ་་
རྣམས་བསྡུས་ཏེ་འཇིམ་པ་དང་མཆིལ་ལྷམ་ནཱ་རོའི་གདོང་ལ་བརྒྱབ་པས་ཡུན་
ཞིག་དྲན་མེད་དུ་བརྒྱལ་སོང་། སད་ཙ་ན་ཆོས་ཐམས་ཅད་ཀྱི་དེ་ཁོ་ན་མངོན་
སུམ་དུ་མཐོང་། སོར་མོ་རྣམས་ཀྱང་སོས། ཀྱེ་ཧོ་འདི་ནི་རང་རིག་ཡེ་ཤེས་
ཏེ། །ངག་གི་ལམ་འདས་ཡིད་ཀྱི་སྤྱོད་ཡུལ་མིན། །ཏེ་ལོ་ངས་ནི་ཅི་ཡང་་
བསྟན་དུ་མེད། །རང་གིས་རང་ཉིད་མཚོན་ཏེ་ཤེས་པར་བྱོས། །ཞེས་སོགས་
གདམས་པ་མཐའ་དག་སྩལ། །དེ་ནས་ནཱ་རོ་པ་རྣལ་འབྱོར་གྱི་དབང་ཕྱུག་ཏུ་
གྱུར་པ་ལ། ད་ཁྱོད་རྩོད་པ་མ་བྱེད། སློབ་མ་མ་བསྟེན། བཤད་པ་མ་བྱེད།
དེ་ལྟར་ན་མཆོག་ཐོབ་པར་འགྱུར་གསུངས། དེ་ནས་ཕུལླ་ཧ་རིར་སྤྲོས་མེད་ཀྱི་
ཏིང་ངེ་འཛིན་ལ་གནས་པའི་ཚེ་ལན་ཞིག བི་ཀྲ་མ་ལ་ཤི་ལར་མུ་སྟེགས་ཀྱི་རྒོལ་
བ་པ་མཁས་པ་ཞིག་རྩོད་པར་བྱུང་། དེ་དང་རྩོད་ནུས་པའི་པཎྜི་ཏ་མ་བྱུང་
བའི་སྐབས། རྒན་མོ་ཞིག་ན་རེ། དཔལ་སྙན་གྲགས་བཟང་པོ་གམ་ཡ་གི་ན་
གདའི་ཟེར་བས་དགེ་འདུན་རྣམས་ཀྱིས་བཙལ་བས་རྙེད། རྩོད་པར་ཞུས་
པས་རྒྱལ་བའི་བསྟན་པ་ལ་ཕན་པར་དགོངས་ནས་དེའི་ནང་པར་རྩོད་པ་མཛད་
ཙ་ན། རྩོད་པས་མ་རྒྱལ་བ་ན། ང་ལྟ་བུའི་སྨྲ་བའི་དབང་ཕྱུག་ཅི་ཕྱིར་མི་
རྒྱལ་བསམ་པས་སྔར་བླ་མས། རྩོད་པ་མ་བྱེད་གསུངས་པ་དྲན་ཏེ། བླ་མ་ལ་
གསོལ་བ་བཏབ་པས། དེ་མ་ཐག་རྩོད་པ་ལས་རྒྱལ། ཏི་ལོ་པ་མི་ཐོད་ཤས་
གང་བ་འཛིན་ནས་འཇིགས་འཇིགས་འདྲ་བ་མུ་ཏོ་པའི་རྣམ་པ་མངོན་སུམ་དུ་
བྱོན་པར་ནཱ་རོ་པས་ཞབས་ལ་ཕྱག་བྱས་པས། མུ་སྟེགས་པ་ན་རེ། ཁྱོད་
སངས་རྒྱས་པ་སྙིང་རྗེ་ཅན་ཡིན་ཟེར་ཡང་། སྙིང་རྗེ་མེད་པའི་སྲིན་པོ་འདི་ལ་
882



ཕྱག་འཚལ་བ་རང་གིས་ཁྱོད་ཕམ་པ་ཡིན་བྱས་པས། ཏེ་ལོ་པས་མུ་སྟེགས་པའི་
ལྷ་ཁང་ལ་སྡིགས་མཛུབ་མཛད་དེ་ཕམ་མོ་ཕམ་མོ་ཞེས་བྲོ་བརྡུངས་པས་ལྷ་ཁང་
ཞིག་སྟེ། དེར་རྩོད་པ་དང་ནུས་པ་གཉིས་ཀ་སངས་རྒྱས་པ་རྒྱལ་བས་མུ་སྟེགས་
པ་དེ་ནང་པ་ལ་ཞུགས་སོ། ། བླ་མའི་བཀའ་ཅུང་ཟད་བཅག་པས་སྐུ་ཚེ་དེ་ལ་
མཆོག་གི་དངོས་གྲུབ་མ་བརྙེས་ཀྱང་། སྐུ་ལུས་བོར་མ་ཐག་ཏུ་མཆོག་གི་དངོས་
གྲུབ་ ཐོབ་ པ་ ཡིན། སློབ་ དཔོན་ འདི་ ཕལ་ ཆེར་ དུ་ ཕུལླ་ ཧ་ རིར་ བཞུགས།
སྐབས་སྐབས་སུ་ཡུལ་སྣ་ཆོགས་སུ་རྒྱུ་ཞིང་སྐལ་ལྡན་གྱི་སློབ་མ་རྣམས་ལ་དབང་
བསྐུར་བ་དང༌། རྒྱུད་དང་གདམས་ངག་གསུངས་པ་དང་། མུ་སྟེགས་ཅན་
རྣམས་རྩོད་པ་དང་ནུས་པས་ཚར་གཅོད་པ་སོགས་མཁས་པའི་བྱ་བ་མང་པོ་
མཛད། གཙོ་བོར་ལས་ཆེན་བཅུ་གཉིས་ ཐོགས་མེད་དུ་གྲུབ་པའི་སྒོ་ནས་
སེམས་ཅན་གྱི་དོན་མཛད། ཡི་དམ་གྱི་ལྷ་ཐམས་ཅད་ཀྱི་ཞལ་རྟག་ཏུ་གཟིགས་
པ། ཐུན་མོང་གི་དངོས་གྲུབ་ཉམས་འོག་ཏུ་ཆུད་པའི་སྒྲུབ་པ་པོ་ཆེན་པོ་ཡིན།
སློབ་དཔོན་ཤཱནྟི་པ་ཡང་འདི་ཡི་སློབ་མ་སྟེ། སློབ་དཔོན་ཤཱནྟི་པས་མཆོད་ཆོག་
ཅིག་མཛད་སྐབས། སློབ་མ་ཞིག་གིས་གཏོར་མ་བསྐྱལ་དུ་ཕྱིན་པར། གཏོར་
སྟེགས་ཀྱི་སྟེང་དུ་རྣལ་འབྱོར་པ་ཤིན་ཏུ་འཇིགས་པ་གཅིག་མཐོང་བས་གཏོར་མ་
བོར་ཏེ་ཤིན་ཏུ་སྐྲག་ཅིང་ནང་དུ་འོངས་སློབ་དཔོན་ལ་ཞུས་པས། ནཱ་རོ་པ་
ཡིན་པར་མཁྱེན་ནས་སྤྱན་དྲངས། དུས་དེར་ཞབས་ལ་གཏུགས་ཏེ་དབང་
དང་གདམས་པ་དང་རྗེས་སུ་གདམས་པ་མང་བར་གསན། ཕྱིས་ཀྱང་ཡང་
ཡང་གུས་པས་བཏུད། དུས་ཕྱིས་ཤཱནྟི་པ་གྲུབ་པ་བརྙེས་ཙམ་གྱི་དུས་ཤིག་ན།
ནཱ་རོ་པས་ཐོད་པ་ཞིག་བསྣམས་ཏེ་སྐྱེ་བོ་ཀུན་ལ་སློང་བ་ལྟར་མཛད་པས་ཆོམ་པོ་
ཞིག་གིས་ཐོད་པའི་ནང་དུ་གྲི་ཞིག་བསྐྱུར་བར་ལྟ་སྟངས་མཛད་པས་མར་ཁུ་ལྟར་
ལྟེམ་གྱིས་ཞུ་ནས་གསོལ་ཏེ་སོང་། གཞི་མདོ་ན་གླང་པོ་ཆེ་ཤི་བའི་རོ་ཞིག་
འདུག་པ་ལ་གྲོང་འཇུག་མཛད་དེ་དུར་ཁྲོད་དུ་བསྐྱལ། དེའི་ལོགས་ནས་ཤཱནྟི་
883



པ་ཕེབས་པ་ལ། ནཱ་རོ་པའི་གསུང་གིས་ཁོ་བོ་རྣལ་འབྱོར་པ་ཡིན་པའི་རྟགས་
དེ་ལྟར་ལགས། ད་མཁས་པ་ཆེན་པོས་ ཀྱང་དེ་ལྟར་ མི་ སྤྲོ་ འམ་ཞུས་ པས།
ཤཱནྟི་པས་བདག་གིས་མི་སྤྲོ་མོད། འོན་ཀྱང་ཁྱེད་གནང་ན་བྱའོ་གསུངས་ཏེ།
ཆུའི་བུམ་པ་ཐོགས་པ་འགའ་བྱུང་བ་གསེར་དུ་བསྒྱུར་ནས་དགེ་འདུན་དང་བྲམ་
ཟེ་རྣམས་ལ་བྱིན་ནོ། །ཤར་ཕྱོགས་བྷངྒ་ལའི་རྒྱལ་པོ་ཞིག་གིས་ཕོ་བྲང་མེ་ཏོག་
གི་ཁྱིམ་ལྗོངས་མེ་ཏོག་རྒྱས་པའི་ཚལ་ཞེས་པ་ཕུལ་བའི་དགོན་པ་དེ་ལ་རི་བོ་
གསེར་གླིང་ཞེས་བྱ་སྟེ་རྗེ་མར་པས་ནཱ་རོ་པ་མཇལ་བའི་གནས་དེ་དང་། ཁ་ཆེ་
རྒྱལ་པོས་གུར་གུམ་གྱི་ཞིང་གི་ལྗོངས་དང་ཉེ་བར་དཔལ་མེ་ཏོག་མདངས་འཕྲོག་
པའི་གཙུག་ལག་ཁང་བཞེངས་ཏེ་ཕུལ་ནས་དེ་དག་ཏུའང་བཞུགས་སོ། །ན་ག་
རའི་རྒྱལ་པོས་མིའི་མཆོད་སྦྱིན་བྱེད་པར་མི་སྟོང་ཕྲག་ལྕགས་སུ་བཅུག་པ་ལ།
ལྟ་སྟངས་ཀྱིས་ནགས་ཀྱི་གླང་ཆེན་བཀུག་པས་རྒྱལ་པོ་དད་དེ་མི་རྣམས་ལྕགས་
རང་གྲོལ་དུ་མཛད་ནས་བཏང༌། ་རྒྱལ་པོ་འཁོར་ བཅས་ སངས་ རྒྱས་པར་
བཀོད། དེའི་སྟོན་པ་མུ་སྟེགས་བྱེད་དག་གིས་རླུང་ནག་བཏང་པ་རེངས་པར་
མཛད་པས་དེ་དག་དད་དེ་ནང་པར་བཀོད། སྒྲ་སྒྲོགས་རྒྱལ་པོའི་བཙུན་མོ་
པདྨ་ཅན་དུ་གཟིགས་ཏེ་དགུག་པའི་ སྟ་ སྟངས་ཀྱིས་ནུབ་རེ་བཞིན་རྒྱལ་པོའི་་
མཆན་ནས་ཕྲོག་པ་ཕྱིས་རྒྱལ་པོས་ཤེས་ཏེ་སློབ་དཔོན་སར་དཔུང་བཅས་ལྷགས་
པ་བཞད་པའི་གད་མོས་སྐྲག་པར་མཛད་པས་དད་དེ་བཙུན་མོ་ཕུལ། རྒྱལ་
པོའི་འཁོར་བཅས་སངས་རྒྱས་པར་བཀོད་པར་མཛད་དོ། །
16. དཔལ་ནཱ་རོ་པ། །
བི་ཊོཨཱ་ཙརྱ་སྟེ། བསོད་སྙོམས་པ་ཞེས་པས་ཤམྦྷ་ལ་ནས་དཔལ་དུས་ཀྱི་
འཁོར་ལོ་སོགས་རྒྱུད་མང་པོ་སྤྱན་དྲངས་པ་རྣམས་དཔལ་ནཱ་རོ་པ་ལ་གནང་སྟེ་
སེམས་འགྲེལ་སྐོར་གསུམ་གྱི་བདག་པོ་མཛད། བརྟག་གཉིས་ལ་ནཱ་རོ་འགྲེལ་
884



ཆེན་མཛད་ པ་དང་། པཎྜི་ཏ་ཛྷཱ་ན་ཏཱ་ པའི་ལུགས་ལ། ནཱ་ རོ་ པ་ མེ་རབ་
འབར་འཁྲུགས་པའི་དུར་ཁྲོད་དུ་བྱོན་ནས་གསང་བའི་བདག་པོ་དང་མཇལ་ཏེ་
ལུང་བསྟན་པ་ལྟར་ཨོ་རྒྱན་དུ་ཕེབས་ཏེ་གནྡྷོ་ལའི་གསང་མཛོད་ནས། གསེར་
གྱི་རྡོ་རྗེ། ཤེལ་གྱི་བུམ་པ། དངུལ་གྱི་རྡོ་རྗེ་རྣམས་སྤྱན་དྲངས་ནས་ཕྱག་ན་རྡོ་
རྗེ་ལ་ཕུལ་པས། གསེར་གྱི་རྡོ་རྗེ་ལས་དགྲ་ནག་གི་རྒྱུད། དངུལ་གྱི་རྡོ་རྗེ་ལས་
དགྱེས་རྡོར་གྱི་མན་ངག་སྐོར། བུམ་པ་ལས་ནག་པོ་ཆེན་པོ་དང་རྣམ་སྲས་ཀྱི་
མན་ངག་བ་རྣམས་བྱུང་བ་རྣམས་ནཱ་རོ་པས་དཔལ་མཆོག་ཌོམྦི་པ་ལ་གནང་བར་
བཤད་དོ། །སློབ་དཔོན་འདིའི་སློབ་མ་ནི། ཤཱནྟི་པ་སོགས་སྒོ་སྲུང་གི་པཎྜི་ཏ་
རྣམས་དང་། དཔལ་ལྡན་ཨ་ཏི་ཤ་སོགས་བསྟན་པའི་བདག་པོ་མང་པོ་དང་།།
བཤད་རྒྱུད་འཛིན་པ་ལ་ཕ་རྒྱུད་ལ་མཁས་པ་བཞི་ནི། ནག་པོ་འཇིགས་མེད་རྡོ་
རྗེ། པི་ཊོ་ཧ་དུ། ཛ་ཡཱ་ཀ་ར། ཁ་ཆེ་ཨཱ་ཀར་སིམ་ཧ་སྟེ་བཞི་དང་། མ་ན་
ཀ་ཤྲཱི། དྷ་རྨ་ཨ་ཏི། ཕམ་ཏིང་པ་ཆེན་པོ། པྲ་ཛཱ་རཀྵིཏ་སྟེ་མ་རྒྱུད་ལ་
མཁས་པ་བཞི། དཔལ་མཆོག་ཌོམྦི་པ། རི་རི་པ། ཀནྡྷ་པ། ཀ་སོ་རི་པ་
སྟེ་དངོས་གྲུབ་ཐོབ་པའི་སློབ་མ་བཞི་ལ་སོགས་པ་རྣམས་ནི་རང་རེ་བོད་རྣམས་
ཀྱིས་ཐོས་ཚོད་ཙམ་སྟེ་དེ་སྐབས་ཀྱི་འཕགས་ཡུལ་གྱི་པཎ་གྲུབ་ཐམས་ཅད་འདིའི་
ཞབས་པད་ལ་གཏུགས་པ་ཁོ་ན་ཡིན་པས་མཐའ་དག་ཤེས་པར་དཀའ་འོ། །
17. ལྷོ་བྲག་མར་པ་ལོ་ཙཱ་བ་ཆོས་ཀྱི་བློ་གྲོས།
ང་འདིར་གླེང་བར་བྱ་བ་ནི་ལྷོ་བྲག་མར་པ་ལོ་ཙཱ་ཆོས་ཀྱི་བློ་གྲོས་ཏེ། དེ་
ཡང་ལྷོ་བྲག་ཆུ་ཁྱེར་དུ། གདུང་རུས་མར་པ། ཡབ་དབང་ཕྱུག་འོད་ཟེར་
དང༌། ཡུམ་སྐལ་ལྡན་སྐྱིད་གཉིས་ལ་ལྕམ་དྲལ་ལྔ་ཡོད་པའི་ལྔ་ཚིགས་འཁྲུལ་
བྲལ་ཀ་ཐོག་པ་ཆེན་པོས་ལྕགས་བྱིར་འཁྲུངས་པར་བཞེད། གཞོན་ནུ་ནས་ཡི་
གེ་འབྲི་ཀློག་མཁས་པར་མཁྱེན། ཤིན་ཏུ་ཐུ་བས་ཡབ་ཡུམ་གྱིས་དུལ་དུ་རེ་ནས་
885



དགུང་ལོ་བཅུ་གཉིས་ལོན་པར་ཆོས་ལ་བརྫངས་པས་མང་མཁར་མྱུ་གུ་ལུང་དུ་
འབྲོག་མི་ལོ་ཙཱ་ལས་ལོ་ཙཱ་བྱང་བར་བསླབས། དེར་གསང་སྔགས་ཀྱི་ཆོས་་
འདོད་ཀྱང་ཡོན་ཆེ་ལ་བཀའ་དོགས་པས། རྒྱ་གར་འགྲོ་བའི་སྤོབས་པ་སྐྱེས་ཏེ་
ཀ་ཅ་རྣམས་གསེར་དུ་བསྒྱུར་ནས་ཀློག་སྐྱ་ཆེན་པོ་དེ་སྟག་སྡེར་ཕེབས་པ་དང་
འགྲུལ་ནས་སྐྱེར་ཕུར་ཕེབས། གཞི་ལེན་དང་རྫོང་བ་མཛད། སླད་ནས་ཁོང་
གི་བུ་ཀུན་གྱིས་ཤངས་ལེན་བྱེད་པའི་ཆད་ཐོ་བྱས་ནས་མང་ཡུལ་དུ་ཕེབས་ཏེ་
གཉོས་འབྱུང་པོ་དང་ སྟབས་གཅིག་བལ་ཡུལ་དུ་ཕེབས་ནས་ལོ་གསུམ་དུ་་་་་
བཞུགས། བལ་པོ་ཕམ་ཐིང་པ་རྣམ་རྒྱལ་དབང་པོའི་སྡེ་ལ་གདན་བཞིའི་
བདག་གདན་གྱི་བཤད་བཀའ་ཞུས། སྒྲ་ཚད་དང་སྨན་དཔྱད་སོགས་ཞར་
ཆོས་མཛད། དེ་ནས་རྗེ་ནཱ་རོ་པའི་སྙན་པ་གསན་ཏེ། བལ་པོ་པེནྡ་པ་དང་
འགྲུལ་ནས་རྒྱ་གར་དུ་བྱོན། བི་ཀྲ་མ་ལ་ཤཱི་ལར་ཕྱགས་འབྱོར་དགེ་ཚུལ་ཤེས་
རབ་སེངྒེ་དང་མཇལ། དེ་སྐབས་ཇོ་བོ་རྗེ་དབུས་ཀྱི་ཀ་ཆེན་ཛྷཱན་ཤྲཱི་མི་ཏྲའི་ཉེ་
གནས་ཡིན་འདུག ནཱ་རོ་པ་རྒྱ་གར་ཤར་ཕྱོགས་སུ་བྱོན་པ་ལྗོངས་མེ་ཏོག་རྒྱས་
པར་དཔལ་ནཱ་རོ་པ་དང་མཇལ། ཚོགས་འཁོར་དང་གསེར་གྱི་མཎྜལ་ཕུལ་
ནས་ཞུ་བ་ཕུལ། ཐོག་མར་དཔལ་དགྱེས་པ་རྡོ་རྗེ་ལྷ་དགུའི་དཀྱིལ་འཁོར་དུ་
དབང་བསྐུར་སྐབས་དཀྱིལ་འཁོར་མངོན་སུམ་དུ་སྤྲུལ་ནས་དབང་ལྷ་དང་བླ་མ་
གང་ལ་ ཞུ་ འདོམ་ གསུངས་ པས། ད་རེས་ ལྷ་ མངོན་ སུམ་ ལ་ ཞུ་ ཞུས་ པས།
དཀྱིལ་འཁོར་ཐུགས་ ཀར་བསྡུས་ཏེ། བྱིན་རླབས་ཀྱི་རྩ་བ་བླ་མ་ཡིན་པས།
ཁྱོད་ཀྱིས་བླ་མ་ལས་ཡི་དམ་འདམ་པས། མོ་བརྒྱུད་ཀྱིས་ཕན་མི་ཐོགས། །
ཆོས་བརྒྱུད་ཆུ་བོའི་གཞུང་ལྟ་བུ་འབྱུང་བར་ལུང་བསྟན། དབང་དོན་གྱི་ཡེ་
ཤེས་ངོ་འཕྲོད། དེ་ནས་པུལླ་ཧ་རིར་ཕེབས་ནས་གུར་བརྟགས་སཾ་གསུམ་གྱི་
བཤད་བཀའ་དང་དབང་ལུང་མན་ངག་བསྲེ་འཕོ་གནད་ཀྱི་གདམས་པ་དང་།
གདན་བཞི་མ་ཧཱ་མཱ་ཡཱ་སོགས་དང༌། གུར་གྱི་མགོན་པོ་དུད་སོལ་མ་བཅས་
886



གནང་། དེ་ནས་ཚོང་འདུས་སུ་གཉོས་ལོ་དང་འཕྲད་པས་དགྱེས་རྡོར་ལ་ཆོས་
སྐད་བྱས་པས་མར་པ་རང་རྒྱལ། ཕ་རྒྱུད་འདུས་པ་ཞེས་རླུང་སྤར་འཛིན་དུ་བྱ་
བ་དེ་ཤེས་དགོས་ཟེར་ནས་དེ་ལ་ལན་མ་ཐེང་ནས། བླ་མ་ལ་ཞུས་པས་ནུབ་ཏུ་
ལཀྵེ་ཏྲའི་དགོན་པར་གཙུག་ལག་ཁང་ཟླ་བ་རྒྱས་པ་ན་པཎྜི་ཏ་ཡེ་ཤེས་སྙིང་པོ་བྱ་
བ་ཕ་རྒྱུད་གསང་བ་འདུས་པའི་མངའ་བདག་ ཅིག་བཞུགས་པ་དེར་སོང་་་་་
གསུངས་པ་བཞིན་དུ་བྱོན་ཏེ། ཡེ་ཤེས་སྙིང་པོ་དང་མཇལ་གསང་བ་འདུས་པ་
འཕགས་སྐོར་དབང་རྒྱུད་འགྲེལ་མན་ངག་དང་བཅས་པ་ཞུས་ཏེ་བླ་མའི་དྲུང་དུ་
ཚུར་འཁོར་ནས་ཁ་ཆེའི་པཎྜི་ཏ་ཆེན་པོ་ཛྙཱ་ན་ཨཱ་ཀར་སིདྷི་ཞེས་བྱ་བ་དེ་གསང་
འདུས་ཞུ་བར་བྱོན་པ་དང་འགྲིགས་ནས་གསོལ་བ་བཏབ་པས་ད་ལམ་འཆད་
པའི་དུས་དང་རྟེན་འབྱུང་འགྲིགས་གསུངས་ནས་དེ་དང་ལྷན་ཅིག་དབང་རྒྱུད་
བཤད་བཅས་ཚང་བར་གནང་བས་ཁྱད་པར་མེད་པ་ལས་མན་ངག་དངོས་ཟབ་
པར་བྱུང་། པནྡི་ཏ་དེ་ནི་ནཱ་རོ་པས་ཀྱང་ཞེས་འབུལ་དགོས་པ་ཞིག་འདུག་
ཅིང༌། ཇོ་བོ་ཆེན་པོས་ཀྱང་དེ་ལ་འདུས་པ་འཕགས་སྐོར་ཞུ་དགོས་པ་ལ་མ་
བྱུང་གསུངས་པ་ཐོས་ཏེ། པཎྜི་ཏ་དེ་བོད་དུ་བྱོན་དུས་ནག་ཚོ་ལོ་ཙཱ་ལ་འདུས་
པ་འཕགས་སྐོར་རྣམས་གནང་ནས་བོད་འདི་དག་ནཱ་རོ་ཏ་པའི་ཐུགས་སྲས་་
བདག་གི་གྲོགས་པོ་མར་པ་ལོ་ཙཱའི་གདུལ་བྱར་འདུག་གོ་ཞེས་དེ་ཉིད་ནས་ལོག་
སྟེ་ཨོ་རྒྱན་དུ་བཞུད་པར་གྲགས་སོ། ། འགོས་ལོ་ཆེན་པོའི་འཕགས་སྐོར་གྱི་བླ་
མ་ཡང་པཎྜི་ཏ་འདི་ཉིད་དེ་མངའ་བདག་མར་པའི་ཆོས་གྲོགས་སོ། མར་པ་རྒྱ་
གར་དུ་ལན་ཕྱི་མར་བྱོན་སྐབས་ཀྱང་དུ་ལཀྵེ་ཏྲར་བྱོན་པས་དཔལ་ཡེ་ཤེས་སྙིང་
པོ་ཉིད་རིགས་ངན་གྱི་བུ་མོ་ཞིག་ཕྱག་རྒྱ་མ་མཛད་དེ་བཞུགས་པར། ཕྱག་རྒྱ་
མ་དེ་ཆུ་ལེན་པར་བྱུང་བ་དང་འཕྲད་པས་བླ་མ་ལ་ཞུ་ཕྱིན་ཕུལ་བ་དང་རེ་ཞིག་
ནས་བུམ་པ་ཆུས་བཀང་བ་ཞིག་ཁྱེར་བྱུང་ནས་ཆུ་འདིའི་ཕྱེད་ཀྱིས་ཁྲུས་གྱིས།
ཕྱེད་ཀ་འཐུངས་ཤིག་ཟེར་ནས་བུམ་པའི་ནང་གི་ཆུ་བྱང་སེམས་དཀར་པོར་་་
887



འདུག་པའི་བུམ་པའི་སྟེང་དུ་མོ་རང་བསྡད་ནས་མཁའ་གསང་ནས་རཀྟའི་རྒྱུན་
ཕབ་པའི་ཕྱེད་ཀྱིས་ཁྲུས་བྱས་ཕྱེད་བཏུང་ནས་ད་རུང་ལྷག་མ་ཡོད་དམ་བསམ་སྟེ་
བལྟས་པས་བུམ་ནང་དུ་འདུས་པའི་དཀྱིལ་འཁོར་མཇལ་ཞིང་བླ་མ་ཡང་དེར་
ཕེབས་པར་ཕྱག་དང་མཎྜལ་ཕུལ་བས་བྱིན་གྱིས་བརླབ་ཏེ་ས་བརྒྱུད་པ་མངོན་དུ་
གྱུར་ཏོ། །ཡང་གཉོས་ལོ་དང་འཕྲད་དེ་འདུས་པའི་ཆོས་སྐད་ལ་ཁོང་རྒྱལ་
ཡང་། མ་རྒྱུད་མ་ཧཱ་མཱ་ཡཱ་དགོས་ཟེར། བླ་མ་ལ་ཞུས་པས། ལྷོ་དུག་མཚོའི་
གླིང་ན་ནག་པོ་ཤཱནྟི་བྷ་དྲ་སྟེ། པཎྜི་ཏ་ཞི་བ་བཟང་པོ་བྱ་བ་མ་རྒྱུད་ཀྱི་བདག་པོ་
ཞིག་ཡོད་པས་དེར་སོང་ཞིག་གསུངས་ནས་བྱོན། ཧ་ལ་པ་ཊའི་མཚོའི་དོ་ལ་
བཞུགས་པ་བཙལ་བས་ཉི་མའི་གུང་ལ་སྨག་རུམ་མུན་པ་འཐིབས། གསོལ་བ་
བཏབ་པས་མུན་པ་སངས། རྗེ་བཙུན་དང་མཇལ། དེར་ཕོ་ཉ་དང་འཕྲད་
དམ་གསུངས། སྟག་གཟིག་དང་འཕྲད་ཞུས་པས། དེ་ཀ་ཡིན་མོད་གསུངས་
དེར་ཚོགས་དང་མཎྜལ་ཕུལ། སྒྱུ་མ་ཆེན་པོའི་དབང་རྒྱུད་བཤད་སྒྲུབ་ཐབས་
རྣལ་འབྱོར་གསུམ་ལ་སོགས་པའི་མན་ངག་ཀུན་གནང་སྟེ་ཚུར་ཕྱགས་འཁོར་
བས། བླ་མ་ནཱ་རོ་པ་ཉིད་ཀྱིས་དེ་ལས་བཤད་པ་ཟབ་རྒྱས་ཆེ་ཙམ་ཞིག་གནང༌།
དེ་ནས་གཉོས་དང་འཕྲད་དེ་འབེལ་གཏམ་མཛད་པ་ཁོ་རང་མི་སྨྲ་བར་གྱུར།།
ཁྱོད་ཀྱིས་བླ་མ་གང་ལས་སྒྱུ་མ་ཆེན་པོ་ཐོབ་པ་ཡིན་ཟེར་བས། བླ་མ་གསང་སྟེ་
ཐར་པའི་ལམ་སྟོན་ཡིན་བྱས་སོ། ། རྣམ་ཐར་རྣམས་སུ་འདི་དང་ཀུ་ཀུ་རི་པ་
གཉིས་གཅིག་ཏུ་བྱས་པ་སོགས་མི་ལེགས་པ་འགའ་རེ་སྣང་ངོ༌། ། དེ་ནས་རྒྱ་
གར་ཤར་ཕྱོགས་སུ་རི་བོ་མེ་ལྟར་འབར་བའི་དུར་ཁྲོད་དུ་མངའ་བདག་མེ་ཏྲ་པ་
མཇལ། ཐུགས་རྗེས་ལྷག་པར་གཟུང༌། འཇམ་དཔལ་མཚན་བརྗོད་དང་
ཕྱག་རྒྱ་ཆེན་པོའི་གདམས་པ་རྣམས་ཞུས། དགྱེས་པ་རྡོ་རྗེའི་དབང་རྒྱུད་མན་
ངག་དང་བཅས་པ་ཞུས་ཤིང་ངོ་མཚར་བའི་རྫུ་འཕྲུལ་དུ་མ་ཡང་མཇལ་ཏེ། ཇི་
སྐད་དུ། ཤིང་ནྱ་གྲོ་དྷའི་བསིལ་གྲིབ་ལ། །རྗེ་མངའ་བདག་མེ་ཏྲི་བཞུགས་པ་
888



མཇལ། །རྒྱུད་ཟབ་མོ་བསྟོད་པ་གླུར་བླང་དང་། །ཡི་དམ་དགྱེས་པ་རྡོ་རྗེ་
ཞུས། །མཁའ་ནས་མེ་ཏོག་ཆར་དུ་བབས། །སྒྲོན་ཤིང་མར་མེ་མཛུབ་གང་
ལ། །ཞག་བདུན་བར་དུ་སྣང་བ་བྱུང་། །བེམ་པོར་གྱུར་པའི་ལྗོན་ཤིང་་་་
དེས། །རབ་ཏུ་མ་བཟོད་ གཡོ་འགུལ་བྱས། །སྤྲུལ་པའི་ཅེ་སྤྱང་དམར་པོ་
བདུན། །དངོས་སུ་གཏོར་མ་ལེན་པ་མཐོང་། །ས་གསུམ་གནས་པའི་ཌཱ་ཀི་
ཡིས། །གཟུགས་མེད་སྔགས་ཀྱི་རང་སྒྲ་སྒྲོགས། །བར་སྣང་གང་བའི་ཞིང་
སྐྱོང་རྣམས། །སྣ་ཚོགས་རོལ་མོ་སྒྲོགས་པ་ཐོས། །ཞེས་པ་ལྟར་རོ། །མངའ་
བདག་མི་ཏྲི་གུསྟ་འདི་ཉིད་དཔལ་ཤ་བཱ་རི་པ་དང་དངོས་སུ་མཇལ་ཞིང་ཕྱག་རྒྱ་
ཆེན་པོའི་ཡེ་ཤེས་བརྙེས་པ་དང༌། རྒྱལ་བས་ལུང་བསྟན་ཤཱནྟི་པ་ཆེན་པོའི་སློབ་
མའི་མཆོག་ཡིན་ཞིང་སློབ་དཔོན་འདི་ནི་འཕགས་ཡུལ་གྱི་ཐལ་རང་རྣམས་ཀྱི་
སེམས་ཙམ་རྣམ་རྫུན་དུ་སྒྲོགས་པའི་ངེས་དོན་ཟབ་མོ་གཞན་སྟོང་གི་ལྟ་བ་འཛིན་
པ་ཡིན་ཞིང་འདི་དང་ཤཱནྟི་པ་གཉིས་ལྟ་བའི་སྐོར་ལ་རྩོད་པ་ཐུག་ཟེར་བ་ནི་ཤིན་
ཏུ་མི་བདེན་ཏེ་བུདྡྷ་གུལྟ་ནཱ་ཐའི་བཀའ་སྩལ་བ་དེ་ལྟར་རོ། །དེར་ཆར་ཟིམ་
ཞིག་བྱུང་བར་གྱུང་སྐྱིབས་ཤིག་ཏུ་ཆར་ཡིབས་བྱེད་ཅིང་བཞུགས་པས། ལྷ་
ཁང་ཞིག་གི་བྱ་འདབས་ཀྱི་ཁ་ནས་བུད་མེད་ཅིག་གིས་བྱ་ཐལ་འཕྱགས་ཀྱིན་
འདུག་པའི་ཕྱགས་མ་ལྷུང་ཤོར་བར་ལག་པ་ནར་གྱིས་བརྐྱངས་ནས་བླངས་སོང་
བ་གང་ཡིན་དཔྱད་པས་མེ་ཏྲི་པའི་གཟུངས་མ་ཆུ་ཤིང་གི་སྙེ་མ་ཅན་བྱ་བ་དེར་
འདུག་པས། དེ་རང་དུ་གསེར་གྱི་མཎྜལ་ཕུལ་ནས་གསོལ་བ་བཏབ་པས་་་་
གསང་གདན་ལེའུ་དང་པོའི་རྣལ་འབྱོར་ནམ་མཁའི་དབང་བསྐུར་དང་། རྩ་
བའི་དཀྱིལ་འཁོར་གྱི་དབང་དང་གསང་གདན་གྱི་སྐོར་གནང་། དེ་ནས་ནཱ་
རོའི་ཞབས་པད་དུ་འཁོར་སྐབས་རྒྱ་ཚད་འདར་བུས་གྲོངས་པ་ལ་ཐུག་པ་བསྐྲུན།
བླ་མས་ལུང་བསྟན་ཏེ་དུར་ཁྲོད་སོ་ས་གླིང་དུ་བྱོན་ནས་རྣལ་འབྱོར་མ་མི་རུས་ཀྱི་
རྒྱན་ཅན་མ་ལ་གདན་བཞི་རྫོགས་པར་ཞུས། བླ་མ་ནཱ་རོ་པ་ལས་ཀྱང་གདན་
889



བཞིའི་དབང་རྒྱུད་ཟབ་ཁྲིད་མཐའ་རྒྱས་སུ་ཞུས་ཤིང་། དགྱེས་རྡོར་གྱི་དབང་
རྒྱུད་བཤད་ལན་བདུན་གསན་པ་དང༌། གཞན་ཡང་གཤེད་སྐོར་རྣམས་དང་
སྒྲོལ་མ་འབྱུང་བ། མི་གཡོ་བླ་མེད། སེམས་འགྲེལ་སྐོར་གསུམ་སོགས་རྒྱུད་
སྡེའི་དབང་རྒྱུད་མན་ངག་ཐམས་ཅད་བུམ་པ་གང་བྱོའི་ཚུལ་དུ་གསན་པར་་
མཛད་ནའང་། སྐབས་དེར་གདུལ་བྱ་དུས་ལ་མ་བབས་པའམ། དུས་དེར་
བོད་རྣམས་བདེ་དགྱེས་གསང་གསུམ་ཁོ་ན་ཟེར་བའི་སྐབས་ཡིན་འདུག་པས།
དོན་གཉེར་མེད་པའམ་ཅི་ལྟར་ནའང་སྒྲོལ་མ་འབྱུང་བ་དང་སེམས་འགྲེལ་གྱི་
སྐོར་སོགས་བོད་ཡུལ་འདིར་སུ་ལའང་གནང་སྐད་མི་འདུག་ཅིང་དེ་ལ་རྗེ་པདྨ་
དཀར་པོས་ལོ་ཙཱ་ཆེན་པོས་རྒྱུད་སྡེ་རྒྱ་མཚོ་ཙམ་མཁྱེན་པ་ལས་ཕྱོགས་འདིར་བུམ་
པ་གང་ཙམ་གནང་བ་ཞེས་གསུངས་པ་ལྟར་རོ། །
དེ་ནས་དུར་ཁྲོད་སོ་ས་གླིང་དུ་ཚོགས་འཁོར་ལ་སོང་དང་ཌ་ཀི་མས་རྗེས་
སུ་འཛིན་པར་འགྱུར་གསུངས་པ་ལྟར་བྱོན་པས་རྗེ་བཙུན་རྡོ་རྗེ་རྣལ་འབྱོར་མ་མི་
མོའི་རྣམ་པ་དང་མཇལ། ཤེལ་གྱི་གྲི་གུག་གིས་ཐུགས་ཀ་ཕྱེས་ཏེ་ཨཀྵ་སྔགས་ཀྱི་
འཁོར་ལོ་བསྟན་ནས་བརྡ་བཞིའི་དབང་བསྐུར་རྡོ་རྗེ་གདན་དུ་སངས་རྒྱས་ཀྱི་
ཚེམས་མཆེ་བ་མཇལ་བར་སོང་ཞིག་དང་དོན་ཆེན་པོ་ཡོད་གསུངས་པ་ལྟར་བྱོན་
པས། ཚེམས་མཆེ་བའི་སྒྲོམ་གྱི་ནང་དུ་སྔར་མེད་པའི་ཏཱ་ལའི་ལོ་མ་ལ་ལི་ཁྲིས་
སིངྒ་ལའི་ཡི་གེར་བྲིས་པའི་རྡོ་རྗེ་རྣལ་འབྱོར་མའི་སྒྲུབ་ཐབས་འདུག་པ་མཁའ་
འགྲོས་གནང་བར་གོ་ནས། དཀོར་གཉེར་ལས་སློང་སྟེ་བོད་དུ་སྤྱན་དྲངས་
ནས་ཕྱིས་བོད་སྐད་དུ་བསྒྱུར་བ་ནི་ད་ལྟའི་སྒྲུབ་ཐབས་འདི་ཀའོ། །དཔལ་ས་
ར་ཧ་པའི་ཡེ་ཤེས་ཀྱི་སྐུ་དང་མཇལ་ཏེ་མ་ཧཱ་མཱ་ཡཱའི་དབང་རྒྱུད་མན་ངག་དང་
བཅས་པ་གནང་། གཞན་ཡང་ཇི་སྐད་དུ། རྗེ་ནཱ་རོ་ཏ་པས་གཙོར་མཛད་
པའི། །གྲུབ་ཐོབ་ཀྱི་བླ་མ་རྣམས་དང་མཇལ། །སྤྱིར་རྒྱུད་སྡེ་བཞི་ཡི་མན་ངག
...... ཅེས་སོགས་དང༌། ལར་དུར་ཁྲོད་ཉུལ་བའི་རྣལ་འབྱོར་པ། །ཤིང་
890



དྲུང་ན་གནས་པའི་ཀུ་ས་ལི། །ཡོངས་སུ་མ་གྲགས་འགའ་ཡོད་དེ། །རྫོགས་
རིམ་ ཁ་འཐོར་མང་དུ་ཞུས། །ངོ་མཚར་ཅན་གྱི་སྒྲུབ་ཐབས་དང་། །ཕྲན་
ཚེགས་གདམས་ངག་རྩིས་ལས་འདས། །ཆོས་འབྲེལ་ཙམ་གྱི་བླ་མ་མང་། །
དཔལ་སིངྒ་ལ་སོགས་སྣ་དྲངས་པའི། །མངོན་ཤེས་གྲུབ་རྟགས་མངའ་བརྙེས་
པའི། །སྣང་བ་འགྱུར་ངེས་བཅུ་གསུམ་བཞུགས། །ཆོས་སྨོན་ལམ་གྱི་འབྲེལ་
ཐོགས་བཅུ་གསུམ་དང་། །ཁྱད་པར་གྲུབ་ཐོབ་ཞལ་ལྔ་བཞུགས། །རྗེ་འགྲན་
གྱི་དོ་མེད་རྣམ་གཉིས་ཏེ། །གཙོ་བོ་པཎ་ཆེན་ནཱ་རོ་པ། །དེ་འོག་རྒྱལ་སྲས་མི་
ཏྲི་པ། །ཞེས་གསུངས་པ་ལྟར་རོ། །དེ་ནས་བོད་དུ་གསེར་ཚོལ་ལ་ཕེབས་
ནས་བལ་ཡུལ་དུ་ཕྱགས་འབྱོར་སྐབས་ཆུ་རྒྱས་པས་ཕྱག་དཔེ་འགའ་ཞིག་ཆུ་ལ་
ཤོར་བས་གྲོགས་ཤིག་ལས་གསེར་ཞོ་བཞི་ཙམ་སྐྱེས་ཏེ་རྒྱ་གར་དུ་ལྡོག་པས། ནཱ་
རོ་པས་ཁྱོད་ཀྱིས་བོད་ནས་གསེར་ལོན་པ་ལས་ཆོས་ཀྱི་སྒྲོ་འདོགས་གཅོད་དུ་འོང་
བ་དགའ་གསུངས། སྔར་མ་ཐོབ་པའི་གདམས་ངག་མང་པོ་ཞུས་ཏེ་ལོ་གཅིག་
བཞུགས། དེ་ལྟར་རྒྱ་གར་དུ་ལོ་བདུན། ཕར་ཚུར་དུ་ལོ་ལྔ་སྟེ་ཁྱོན་ལོ་བཅུ་
གཉིས་བཞུགས། དེ་ནས་རྒྱ་དཔེ་རྣམས་ལ་དོགས་གཅོད་དང་གཞི་འགྱུར་
མཛད། དེ་ནས་བླ་མ་གཉོས་ལོ་ཙཱ་བ་བོད་ཡུལ་དུ་ཆས། དེ་ཡང་སྔོན་ལོ་ཙཱ་
བ་རྣམས་ཀྱི་སྤྱི་ལུགས་ལ། རྒྱ་དཔེ་ཁུར་ བའི་ ཨ་ཙ་ར་དང་། རྨ་བྱ་ ཁུར་
གདུགས་བསྐོར་ནས་ཕེབས་པ་ཡིན་པས། རྗེ་འདི་པས་རྒྱ་དཔེ་རྒྱབ་ཏུ་བསྣམ་
ནས་ཕེབས་པས། གཉོས་ལོས། ཁྱེད་ནི་པན་ཆེན་ནཱ་རོ་པའི་ཐུགས་སྲས་རྒྱ་
གར་ནའང་མཐོང་ཆེན་པོ་བྱེད། སློབ་གཉེར་དང་ སྤངས་རྟོགས་ལས་ཁྱད་
པར་ གྱི་ཆེ་བ་ ཡིན་ཙ་ན་ འདི་ ལྟར་ མུ་ ཏོ་ བའི་ ཆས་ མི་ དགོས་ གསུངས་ནས།
ཁོང་གི་ཞབས་ཕྱི་ཨ་ཙ་ར་ཞིག་ལ་རྒྱ་དཔེ་སོགས་ཁུར་བཅུག་གསེར་ཕྲན་ཚེགས་
ཀྱང་སྐྱི་འགྲུལ་གནང་ནས་སྡེབ་སྟེ་བྱོན་པ་ཡིན་ནོ། །ལོ་རྒྱུས་དང་མགུར་འབུམ་
རྣམས་སུ་གཉོས་ལོས་མར་པའི་རྒྱ་དཔེ་རྣམས་ཆུ་ལ་འཕངས་ཟེར་བ་ཁོ་ན་བྲིས་
891



པ་སྣང་བ་ནི་ཕྱིས་ཀྱི་བླུན་པོ་འགས་བསླད་པར་མངོན་ཏེ། ལོ་ཙཱ་བའི་རྣམ་
ཐར་སྔར་གྱི་དཔེ་རྙིང་གཉིས་ཙམ་མཐོང་བར་བཤད་མ་ཐག་པ་དེ་ལྟར་སྣང་
ཞིང༌། རྒྱ་དཔེ་ཆུ་ལ་སྐུར་བའི་ལོ་རྒྱུས་དང་། འབེལ་གཏམས་མཛད་ཚུལ་
རྣམས་མི་འདུག་ཀྱང་། གཞན་གྲགས་ཙམ་བཀོད་པ་ཡིན་ཞིང་། དེ་རྣམས་
ནི་ནཱ་རོ་པས་ལུང་བསྟན་པར་གསུངས་འདུག་ཅིང་རྗེ་དཔའ་བོའི་ཆོས་འབྱུང་
དུའང་དེ་རིག་གི་སྒྲོས་ཙམ་ཡང་མི་སྣང་ལ། སྔོན་གསང་སྔགས་ཚུལ་བཞིན་
སྤྱོད་པའི་སྐབས་གསང་ནས་སྤྱོད་པ་ཁོ་ན་ཡིན་པ་ལ། ཚོང་འདུས་སུ་གསང་
སྔགས་འབེལ་གཏམ་བྱེད་པའི་ལུགས་མེད་ཅིང་། དཔལ་རིག་པ་འཛིན་པ་ཚེ་
དབང་ནོར་བུས་གཟིགས་པའི་མར་པའི་རྣམ་ཐར་རྣམས་སུའང་གཉོས་ལོས་རྒྱ་
དཔེ་ཆུ་ལ་འཕངས་པའི་གཏམ་དེ་མི་བདེན་ཚུལ་དང་། གཉོས་ལོས་རྗེ་མར་
པར་རྒྱ་གར་དུ་ཕན་གདགས་མང་པོ་མཛད་པའི་དྲིན་ལན་དུ་རྗེ་ནཱ་རོ་པའི་་
ཐུགས་དམ་རྟེན་བདེ་མཆོག་གི་རྡོ་སྐུ་དང་རྒྱ་དཔེ་སོགས་འཕགས་ཡུལ་གྱི་ཡོ་བྱད་
ཁ་ཤས་གནང་བ་ལས་རྡོ་སྐུ་ནི་ད་ལྟ་ཡང་གྱེ་རེ་ལྷ་པའི་ནང་རྟེན་དུ་བཞུགས་པ་
ཁོང་པས་མཇལ་གསུངས་འདུག་པ་བཞིན་དང་། ལར་ཡང་བླ་མ་དེ་ཐུགས་
རྒྱུད་ཆེས་བཟང་བས་དཔལ་རྡོ་རྗེ་འཇིགས་མཛད་ཆེན་པོ་གྲུབ་ཅིང་ནུས་མཐུ་
ཆེན་པོ་མངའ་བ་རྭ་ལོ་ལས་ནུས་མཐུ་ཆེས་ཆེ་བ་ཡིན་ཀྱང་སྲོག་ཆགས་གྲོག་སྦུར་
ཞིག་ལའང་གནོད་པ་མི་མཛད་པ་ཞིག་ཡིན་པས་འབྲི་གུང་སྐྱོབས་པས་མགར་
དམ་པ་ཆོས་ལྡིང་པ་ལ་འཇིགས་མཛད་གཉོས་ལུགས་ཞུས་ཤིག གསུངས་པ་
ལྟར་སྐྱེས་བུ་དམ་པ་དེས་རྒྱུད་ཀྱི་གླེགས་བམ་ཆུར་བསྐྱུར་བའི་སྡིག་སྤྱོད་དེ་འདྲ་
མི་གནང་བས་ཀྱང་མཚོན་ནོ། །དེ་ནས་སྐྱེར་ཕུར་ཀློག་སྐྱ་ཆེན་པོ་འདས་པའི་
ཇོ་སྲས་ཤེས་རབ་བརྩེགས་ཀྱིས་ཞབས་ནས་བཏེགས། དེར་སྒྱུ་མ་ཆེན་མོའི་
ཆོས་བཙུགས། དེ་ནས་ཡུལ་དུ་ཕྱག་ཕེབས། ལྷོ་ལ་ཡག་གི་བ་རང་ལྦ་བ་ཅན་
སོགས་འདུས་པར་འདུས་པ་སོགས་ཀྱི་ཆོས་འཁོར་བསྐོར། ཇོ་བོ་མར་པ་
892



དཀོན་ཅོག་གིས་ས་ཡུལ་དེར་ཕུ་ན་འབྲོག་ས། བར་དུ་དགོན་མལ། མདའ་
རུ་ཞིང་འདེབས་ཆོག་པའི་མནའ་གན་ཕུལ། དེ་ནས་བྱང་ན་མ་རའི་གསེར་ཁ་
རྡོལ་བ་དང་ཐུག དེར་ལྷ་གཡག་དཀར་པོ་ཞིག་ཤི་བའི་རོ་ལ་གྲོང་འཇུག་་་
མཛད་པས་ཐམས་ཅད་ངོ་མཚར་ནས་དད་པ་བྱས་ཏེ། གསེར་མང་དུ་རྙེད་
ནས་སླར་རྒྱ་གར་དུ་བྱོན། བླ་མ་རྣམས་ལ་གཏང་རག་གི་མཎྜལ་ཚོགས་འཁོར་
རྒྱས་པ་དང་མཆོད་པས་མཉེས་པར་བྱས་ཏེ། དེ་སྐབས་ནཱ་རོ་པ་སྤྱོད་པ་ལ་
གཤེགས་སྐབས་ཡིན་ཀྱང་མཇལ་ཏེ། ནཱ་རོ་པའི་དྲུང་ནས་བདེ་མཆོག་ལཱུ་དྲིལ་
ནག་གསུམ་ལངྐ་རྒྱལ་བཟང་གི་ལུགས་སོགས་རྩ་རྒྱུད་ཀྱི་ལུགས་སྲོལ་མི་འདྲ་བ་དུ་
མ་དང་། གཞན་ཡང་ཀུན་སྤྱོད་དང་ཨ་བྷི་དྷ་ནཾའི་སྐོར་སོགས་དང་། འདུས་
པ་ཞབས་ལུགས་དང་། གཤེད་སྐོར་སོགས་ཆོས་འཕྲོས་རྣམས་ཞུས་ནས་བོད་
དུ་འགྲོ་བའི་གནང་བ་ཞུས་པས། ལོ་ཙཱ་བ་ཁྱོད་རྗེ་ཏི་ལོ་པ་ཆེན་པོས་ལུང་གིས་
བསྟན་པ་ཡིན་བྱང་ཕྱོགས་སུ་འགྲོ་བའི་དོན་རྒྱ་ཆེན་འབྱུང་གསུངས། མི་ཏྲི་པ་
ལས། དགྱེས་རྡོར་དང་བདེ་མཆོག་ཕག་མོ་སངས་རྒྱས་ཐོད་པ་ལྷ་ཉེར་ལྔ་པ་
དང་ དགུ་ པ་ སོགས་ ཞུས། གཞན་ ཡང༌ སྔར་ མ་ གསན་ པ་ རྣམས་ གསན།
གསན་པ་རྣམས་ལ་དོགས་གཅོད་དང་འགྱུར་བཅོས་མཛད་དེ་ལོ་དྲུག་ཟླ་བ་་
བདུན་ཙམ་དུ་འཕགས་ཡུལ་དུ་བཞུགས་ནས་བླ་མ་རྣམས་ལ་ཕྱི་ཕྱག་འཚལ་ནས་
བོད་དུ་ཆས་བལ་པོར་ཕེབས། དེར་མར་པ་དོ་པ་ཆོས་ཀྱི་དབང་ཕྱུག་རྒྱ་གར་
དུ་བྱོན་པ་དང་མཇལ་ནས་ཕྱག་རྟེན་ཕུལ་བས། ནཱ་རོ་པ་སྤྱོད་པ་ལ་གཤེགས་
ཟིན་པས། ནཱ་རོའི་སློབ་མ་བཞི་ལ་ཆོས་ཉོན་ཞེས་གསུངས་ནས་བོད་དུ་ཕེབས་
སོང་ཟེར་བ་མར་དོའི་རྣམ་ཐར་དུ་ཡོད། གཞན་ཡང་བླུན་པོ་ཕྱོགས་ཞེན་ཡིན་
དུ་རེ་བ་འགས་མར་པས་ནཱ་རོ་ཏ་པ་མ་མཇལ་ཞེས་ས་སྐྱ་རྗེ་བཙུན་གྱི་གསུང་དུ་
བརྫུས་ཏེ་བྱས་པ་ལ། བླུན་པོ་ཕྱི་མ་རྣམས་ཀྱིས་རྗེས་ཟློས་བྱེད་མོད། འཇམ་
དབྱངས་ས་པན་གྱིས། ནཱ་རོའི་ཆོས་དྲུག་ལུགས་གཉིས་དང་ཞེས་གསུངས་པ་
893



དང་དངོས་སུ་འགལ་ཞིང་། དེ་བཞིན་དུ་ལྷོ་བྲག་མགོན་པོ་ཟངས་གྲི་ཅན་གྱི་
བརྒྱུད་པའང་གང་ལ་འདེད་བསམ་དགོས་པ་དང་། གཞན་ཡང་ཇོ་བོ་ཆེན་
པོས་ཁྱོད་ཀྱི་བླ་མ་ནཱ་རོ་པ་ནི་མཁའ་སྤྱོད་དུ་གཤེགས་ཟིན་གསུངས་པ་དེའི་
སྙེགས་མཚམ་གང་ལ་བྱེད་ཤེས་ལྡན་རྣམས་ཀྱིས་སེམས་པར་བྱས་ན་ལོག་རྟོག་དེ་
རྣམས་སེལ་བར་འགྱུར་རོ། ། མེས་རྔོག་མཚུར་དབང་དེ་སོགས་རྗེས་སུ་བཟུང་།།
དེ་ནས་འཕན་ཡུལ་ནས་བྱང་འདམ་གྱི་བར་ཕེབས། སྙིང་དྲུང་དུ་མར་པ་མགོ་
ཡག་གིས་གདན་དྲངས་གསེར་སྲང་བཞི་བཅུ་ སོགས་ཕུལ། དེར་ཐོ་རངས་
ཞིག་ཏུ་མཁའ་འགྲོ་མ་དར་གྱི་གོས་དང་རུས་པའི་རྒྱུན་ལྡན་བཞིས་མགྲིན་གཅིག་
ཏུ། ཏི་ལོས་ལུང་བསྟན་ནཱ་རོའི་བུ། །ལྷུན་གྲུབ་ཆོས་ཀྱི་བློ་གྲོས་ཁྱོད། །པུ་
ཟླ་ཧ་རིའི་དགོན་པ་ན། །རྣལ་འབྱོར་དབང་ཕྱུག་ནཱ་རོ་པ། །སྐྱེ་བ་མེད་པའི་
དབྱིངས་སུ་ཡལ། །ཁྱེད་བཞུད་ན་ངེད་དང་འགྲོགས་པར་གཤེགས། །ཞེས་
བསྐུལ་བས་རྗེ་ཉིད་རྒྱ་གར་དུ་འབྱོན་པར་ཐུགས་ཐག་བཅད། མར་པ་མགོ་
ཡག་ སོགས་ ལ་ ཆོས་ འཕྲོ་ རྣམས་ ཚར་ བར་ མཛད། རང་ གི་ ཡུལ་ དུ་ བྱོན།
ཞིང་གཅིག་གསེར་དུ་དྲིལ། གསེར་སྲང་ཕྱེད་སུམ་བརྒྱ་ཕྱག་ཏུ་བྱུང་་་་་་
བསྣམས། མགོ་ཡག་གིས་རྟ་ཁྲ་བོ་མགོ་དཀར་སོགས་ཕུལ་ནས་མང་ཡུལ་བར་
དུ་བསྐྱལ། ལམ་དུ་ཇོ་བོ་རྗེ་དང་མཇལ་ནས་ཁྱོད་ཀྱི་བླ་མ་ནཱ་རོ་པ་ནི་ན་ནིང་གི་
ལོ་གསར་གྱི་ཉ་ལ་མཁའ་སྤྱོད་དུ་གཤེགས་ཟིན་པས། ངེད་ཀྱི་ལོ་ཙཱ་བྱས་ན་ནཱ་
རོ་པའི་ཆོས་གདམས་ངག་ཐམས་ཅད་ང་ཡིས་ཐོབ་པ་ཡིན་གསུངས་པས། བླ་
མ་ལ་ལན་གཅིག་མཇལ་བའི་དམ་བཅའ་ཕུལ་ཡོད་ཞུས་པས། ཁྱོད་སྐལ་པ་
དང་ལྡན་པ་ཞིག་ཏུ་འདུག་པས་མཇལ་བར་ངེས་སོ་ཞེས་ལུང་བསྟན་ཞེས་ཇོ་བོའི་
རྣམ་ཐར་དཔེ་རྙིང་མ་བཅོས་པ་རྣམས་ན་འདུག་གོ། དེ་ནས་བལ་ཡུལ་དུ་
ཕེབས་ནས་བླ་མ་པདྨེ་བ་དང་ཕམ་ཐིང་བ་དང་མཇལ་ཚོགས་འཁོར་མཛད་པས་
བླ་མ་མཁའ་སྤྱོད་དུ་གཤེགས་ཟིན་ཁྱོད་ལོ་གཅིག་ཕྱི་ཟེར། དེ་ནས་རྒྱ་གར་དུ་
894



བྱོན། མི་ཏྲི་པ་དང་། པྲ་ཛྷ་རཀྴི་ཏ། ཛྙཱ་ནཱ་ཀ་ར། ཨཱ་ཀ་ར་སིདྡྷི། ཛ་
ཡ་ཀ་ར། རི་རི་པ་རྣམས་དང་མཇལ་ཚོགས་འཁོར་ཕུལ་ནས་གསོལ་བ་བཏབ་
པས་བླ་མ་མཇལ་བར་ལུང་བསྟན། དཔལ་ནག་པོ་ ཤཱནྟི་བྷ་དྲ་མཇལ་དེར་་
གསེར་གྱི་མཎྜལ་དང་ཚོགས་ཀྱི་འཁོར་ལོ་མཛད་པས། བུད་མེད་ཀྱི་རོ་ཞིག་
ཚོགས་རྫས་སུ་འདུག་པའི་ཐོད་རློན་གྱི་ཀླད་པ་དང་། གཟུངས་མ་གུ་ཧུའི་མཱ་
ཏྲའི་དྲི་ཆུ་བསྲེས་པ་དེ་དམ་རྫས་སུ་བྲིམ་པས་མར་པའི་ཐད་དུ་སླེབས་པས་ཐོད་
རྫས་ཆིལ་ཆིལ་དུ་ཁོལ་བའི་ནང་དུ་མ་ཧཱ་མཱ་ཡཱའི་ཡིག་འབྲུ་སྔགས་ཀྱི་ཡིག་འབྲུའི་
དཀྱིལ་ འཁོར་ གཟིགས། ཟབ་ མོ་ སྔགས་ ཀྱི་ དེ་ ཉིད་ ཐུགས་ སུ་ ཆུད་ ཅིང་།
དཔལ་ནཱ་རོ་པ་མཇལ་བར་ལུང་བསྟན་པར་མཛད་དོ། །
18. ཞི་བ་བཟང་པོ།
ཞི་བ་བཟང་པོ་འདི་ནི་མར་འགོས་གཉིས་ཀའི་བླ་མ་ཡིན་ནོ། ། དེ་ནས་
དཔལ་ཡེ་ཤེས་སྙིང་པོའི་དྲུང་དུ་བྱོན་ནས་བྱིན་གྱིས་བརླབས། ནཱ་རོ་པ་མཇལ་
བར་ལུང་བསྟན། དེ་ནས་དུར་ཁྲོད་སོ་ས་གླིང་དུ་བྱོན་པས་ལམ་པ་ལི་པ་ཊ་
ཞེས་བྱ་བར་བརྟོལ། དེར་བུ་མོ་ཞིག་གིས་ཤིང་ཏོག་སྲུང་གིན་འདུག་པར་ཤིང་
ཏོག་སློང་བས། དེས་ངའི་མ་ལ་འདྲི་དགོས་ཟེར་ནས་མ་སྦྲན་བྱུང༌། དེས་ལྟ་
སྟངས་ཀྱིས་ཤིང་ཏོག་ ཕབས་ནས་ཟོ་ཟེར་བས་ཤིང་ཏོག་གཅིག་བཟའ་བར་་་་
བརྩམས་པས་ནང་དུ་གདན་བཞི་པའི་དཀྱིལ་འཁོར་མཐོང་ནས་དབང་བསྐུར།
དེ་ནས་ཀ་སོ་རི་པ་མཇལ་ནས་ཟླ་བ་བརྒྱད་དང་ཞག་བདུན་ནས་ནཱ་རོ་པ་མཇལ་
བར་དབུགས་དབྱུང་གནང་། དེ་ནས་ནཱ་རོ་པ་བཙལ་བཙལ་ནས་ཉིན་གཅིག་
ཤེལ་གྱི་ཕ་བོང་ལ་ནཱ་རོའི་ཞབས་རྗེས་རྙེད་པས་ད་དེ་མྱུར་དུ་མཇལ་ལོ་སྙམ་པའི་
བྲོད་པ་སྐྱེས། དེར་མཎྜལ་དང་གསོལ་བ་བཏབ་པས་འཇའ་ཚོན་གྱི་རྣམ་པ་
འོལ་སྤྱི་དང་། མི་གསལ་བ་དང༌། གསལ་བ་དག་རིམ་པར་མཇལ་ཡང་སྐུའི་
895



རྗེས་སླེབས་པར་ཡལ། དེར་ཐོད་པ་རྣམ་སྣང་གིས་གང་བ་བདུད་རྩིར་བྱིན་
གྱིས་ བརླབས་ པ་ ཞིག་ འདུག་ པ་ གསོལ་ བས་ ཏིང་འཛིན་ དཔག་ མེད་ བརྙེས།
དེ་ནས་གསོལ་བ་བཏབ་པས་ཌཱ་མ་རུའི་སྒྲ་དང་བཅས་ཏེ་ནཱ་རོ་པ་མངོན་སུམ་དུ་
བྱོན་ ཏེ་ ས་ ལ་ བབ། ཕྱག་ དང༌ མཎྜལ་ ཕུལ་ ནས་ གསོལ་ བ་ བཏབ་ པས།
གསེར་རྣམས་དང་པོར་མ་བཞེས། ནན་གྱིས་ཞུས་པས་བཞེས་ཏེ་བླ་མ་དཀོན་
ཅོག་མཆོད་གསུངས་ནས་གཏོར་བ་ན། འཕངས་སྙམ་པ་ན་སླར་ཡང་གསེར་
ཚང་མ་ཕྱིར་གནང་སྟེ། འདི་ཐམས་ཅད་གསེར་གླིང་ངོ་གསུངས་པས་ས་གཞི་
ཐམས་ཅད་གསེར་དུ་སོང་། དེར་སླར་ཚོགས་འཁོར་ཕུལ་གསུངས་པས་ཉ་
ཁོག་ཅིག་ཡོད་པ་ཚལ་པ་མང་པོ་བྱས་པས་བཟའ་བཅའི་རིགས་སྣ་དྲུག་བཅུར་
སོང་། དེར་ཚོགས་འཁོར་མཛད་དཔལ་དགྱེས་པ་རྡོ་རྗེ་དང་འཁོར་ལོ་སྡོམ་
པའི་དབང་བསྐུར་བས་དབང་གི་ཡེ་ཤེས་ཇི་ལྟ་བ་འཁྲུངས་དེར་ཟླ་བ་གསུམ་དུ་
བཞུགས་ཟེར། དེ་ནས་མངའ་བདག་མེ་ཏྲི་པ་སོགས་ལ་ཕྱི་ཕྱག་མཛད་གསེར་
ལྷག་མ་རྣམས་ཀྱིས་བྱང་ཆུབ་ཆེན་མོ་སོགས་ལ་མཆོད་པ་མཛད། རྡོ་རྗེ་གདན་
གྱི་དུས་མཆོད་སྐབས་སྲིན་པོ་ལུས་ཚད་ཆེ་བ་ཞིག་ཤི་བའི་རོ་ལ་གྲོང་འཇུག་་
མཛད་དེ་རོ་ཕྱི་རོལ་ཏུ་དོར་བས་ཐམས་ཅད་ཀྱིས་ལོ་ཙཱ་བ་གྲུབ་ཐོབ་ཏུ་བསྐུར།
དེ་ནས་བལ་པོར་ཕེབས། མི་མཉམ་རྡོ་རྗེ་ཞེས་ཀྲི་ཡ་ཞུས་ཡིན་པ་དེའི་གདན་
སར་ཕེབས་ཚོགས་འཁོར་མཛད། རིན་ཆེན་ཚུལ་གྱི་གཙུག་ལག་ ཁང་དུ་་་
བཞུགས་སྐབས་ཐོ་རངས་ཀྱི་མནལ་ལམ་དུ་མངའ་བདག་མེ་ཏྲི་པ་སེངྒེ་ལ་ཆིབས་
པ་བྱོན་ཏེ་སྐྱེ་མེད་བརྗོད་མེད་ཀྱི་བརྡ་བསྟན། མང་ཡུལ་དུ་མར་པ་མགོ་ཡག་
བསུ་མར་འབྱོར། མང་ཡུལ་གླང་པོ་མཁར་དུ། ཟུར་བན་གཙུག་ཏོར་དང༌།
སྟོན་པ་རྒྱལ་གྱིས་དབང་དང་གདམས་པ་ཞུས། ཁུར་ཟ་གསལ་སྐྱིད་ཅེས་པའི་
རིག་མ་མཚན་ལྡན་ཞིག་ཕུལ། ཉང་སྟོད་སྟག་ཚང་དུ་མེས་སྟོན་ཆེན་པོས་་
བསུས། མཁར་སྒོང་དཀར་པོ་ཞེས་པ་མར་པ་མགོ་ཡག་གི་གཉེན་ཆེན་ཞིག་
896



གིས་ཆོས་གཞི་བཙུགས། དེ་ནས་ལྷོ་བྲག་ཏུ་ཕྱགས་ཕེབས་སོ། །དེ་ཡང་བོད་
དུ་ཕེབས་དགུང་ལོ་ལྔ་བཅུ་རྩ་གཉིས་བཞེས་པའི་སྐབས། བདག་མེད་མ་་་
སོགས་བཙུན་མོ་དགུ་ཁབ་ཏུ་བཞེས། ནང་ལྟར་གྲུབ་པ་ཆེན་པོའི་ས་ལ་་་་་
བཞུགས་ཀྱང་། ཕྱི་སྦས་ཚུལ་འཇིག་རྟེན་ཀུན་སྤྱོད་ཁྱིམ་པའི་ཚུལ་དང་མཐུན་
པར་བཞུགས། རྗེ་མི་ལ་ཡང་དུས་འདི་ཙམ་ན་ཞབས་པད་དུ་བསྙེགས་ཏེ་སྐྱོ་བ་
དང་སྤྲོ་བས་རྗེས་སུ་འཛིན་པར་མཛད། ཇོ་མོ་དགུ་ལ་དར་མ་མདོ་སྡེ་སོགས་
སྲས་མིང་སྲིང་དགུ་འཁྲུངས་པའི་ཚུལ་བསྟན། སྐབས་སྐབས་སུ་ སྐལ་ ལྡན་
རྣམས་ཀྱི་སྣང་ངོར་གྲོང་འཇུག་སོགས་ཐུན་མོང་གི་གྲུབ་རྟགས་རྣམས་བསྟན་
ཅིང་། ཐུན་མོང་མ་ཡིན་པའི་སློབ་མ་དམ་པ་རྣམས་ཀྱི་ངོར་ཟད་པར་ཟིལ་
གནོན་དང་སྐུའི་བཀོད་པ་བཅས་སྤྲོས་བཅས་བདེ་ཆེན་གྱི་སྤྱོད་པ་སྐྱོང་ཞིང་།
དཀྱིལ་འཁོར་འཁོར་ལོ་མངོན་སུམ་དུ་སྣང་བ་སོགས་མཆོག་གི་སྒྱུ་འཕྲུལ་གྱི་རོལ་
རྩེད་ཅིར་ཡང་བསྒྱུར་ཞིང༌། གདུལ་བྱ་རྣམས་ལ་སྨིན་གྲོལ་ཆོས་ཀྱི་འཁོར་ལོ་
རྒྱུན་མི་ཆད་པ་བསྐོར་བར་མཛད་པ་རྡོ་རྗེ་ཅན་གྱི་རྒྱལ་ཚབ་དམ་པར་བཞུགས་
པ་ཞིག་གོ། །དགུང་ལོ་བརྒྱད་ཅུ་རྩ་གཉིས་པ་ལྕགས་མོ་བྱའི་མཆུ་ཟླའི་ཉ་ལ་
རྣམ་པར་སྨིན་པའི་སྐུ་ལུས་བོར་ཏེ་དག་པ་ཡེ་ཤེས་སྒྱུ་མའི་སྐུར་གཤེགས་པ་ཡིན་
ཞེས་ཀྱང་གྲགས་མོད། རྗེ་བཙུན་འདི་ཌོམྦི་ཧེ་རུ་ཀ་དང༌། འཕགས་པ་ཀུན་
ཏུ་ བཟང་ པོའི་ སྤྲུལ་ པར་ གྲགས་ ཤིང་ ཐམས་ ཅད་ མཐུན་ སྣང༌ གྲུབ་ པར།
ཚོགས་འཁོར་མཛད་སྐབས་བདག་མེད་མ་གཙོ་མོ་དང་། གཞན་ཇོ་མོ་བརྒྱད་
པོ་གོ་རཱི་མ་བརྒྱད་དུ་གྱུར་པ་དང༌། རྗེ་ཉིད་སྐུ་མཚམས་ལ་བཞུགས་ནས། ཆུ་
གང་དཔལ་ལེར་རིམ་ལྔའི་ཁྲིད་གནང་བའི་བཀོད་པ་དང་། ཏྲིའི་མིའུ་ཆུང་གི་
རི་ཁྲོད་དུ་བཞུགས་པ་དང་། དོལ་གྱི་མདའ་ན་དོལ་པ་གག་སྟོན་སོགས་ལ་
བཀའ་ཆོས་གནང་བ་སོགས་དུས་གཅིག་ལ་སྐུའི་བཀོད་པ་དུ་མར་མཛད་པ་དང༌།
ཇོ་མོ་གསལ་སྐྱིད་ལ་དྲིས་པས་ནི་མོ་རང་སར་ནུབ་གཅིག་ཀྱང་འབྲལ་མེད་དུ་
897



བཞུགས་པ་ཡིན་ཟེར། ཇོ་མོ་སྙེ་མོ་བཟང་ངེས་ནི་མོ་སར་འབྲལ་མེད་ཡིན་ཟེར།
དེ་སོགས་མ་ཇོ་དགུ་པོ་སོ་སོར་སྐུའི་བཀོད་པ་རེ་རྟག་ཏུ་བཞུགས་ནས། སོ་
སོར་རིམ་ལྔ། རླུང་སེམས་གཉིས་མེད། ཕྱག་རྒྱ་བཞི་པ། བསྲེ་འཕོ་སོགས་
གནང་བ་ཡིན་ཟེར་གྱིན་འདུག་ཟེར་བ་སྣང༌། དེ་ནས་བླ་མའི་ཞལ་ནས། ནཱ་
རོ་པཎ་ཆེན་གྱི་བུ་རྒྱུད་འདི་རྟེན་འབྲེལ་ལ་མངའ་བརྙེས་པས་ཁྱེད་བུ་ཆེན་རྣམས་
ཀྱིས་རྨི་ལམ་སྒུགས་ཤིག་གསུངས་པས་དེར་བུ་ཆེན་རྣམས་ཀྱིས་རྨི་ལམ་བཟུང་
བས་རྨི་ལམ་ལེགས་པ་ཁོ་ན་བྱུང་ཞིང་ཁྱད་པར་དུ་རྗེ་བཙུན་མི་ལ་ལ་ཀ་ཆེན་
བཞིའི་རྨི་ལམ་བྱུང་བ་མགུར་དུ་སྙན་གསན་ཕུལ་བས། དེ་དག་གི་བརྡའ་གྲོལ་
མགུར་དུ་བཞེངས་པའི་དོན་བསྡུ་ན། ཤར་གྱི་ཀ་ཆེན་ནི་དོལ་གྱི་མཚུར་སྟོན་ ་
དབང་ངེ་། ཀ་ཐོག་ཏུ་སེང་གེ་འགྱིང་བ་ནི་བུ་ཆེན་བཞི། ལྷོ་ཡི་ཀ་ཆེན་རྔོག་
སྟོན། སྟག་མོ་ངར་བ་ནི་བུ་ཆེན་བཞི། ནུབ་ཀྱི་ཀ་ཆེན་མེས་སྟོན། ཁྱུང་
ལྡིང་བ་བུ་ཆེན་བཞི། བྱང་གི་ཀ་ཆེན་མི་ལ། རྒོད་ལྡིང་བ་བུ་ཆེན་བཞི་ཡིན་
པ་སོགས་ཀྱི་ལུང་བསྟན་གྱུར། ཡང་བུ་ཆེན་རྣམས་ཆོས་གང་དང་གང་གི་་
བཀའ་བབ་དང་འཕྲིན་ལས་ལ་དབང་བ་ཐོ་རང་གི་རྟེན་འབྱུང་ལ་ཡེ་ཤེས་ཀྱིས་
གཟིགས་པས། རྔོག་ཆོས་རྡོར་གྱིས་རྒྱུད་འགྲེལ་འགའ་ལ་བཤར་སྦྱང་མཛད་
པ་གཟིགས་པས། ནཱ་རོའི་རྒྱན་དྲུག་དང་། ཐུགས་དམ་པདྨ་རཱ་ག དགང་
གཟར་བླུགས། རྒྱུད་འགྲེལ་གྱི་དཔེ་རྣམས་གཏད་དེ། བཤད་རྒྱུད་ཀྱི་བཀའ་
གཏད་གཙོ་བོར་བཤད་པའི་སྒོ་ནས་འགྲོ་དོན་གྱིས་ཤིག་གསུངས། མཚུར་
སྟོན་གྱིས་འཕོ་བ་བསྒོམ་པས། འཕོ་བའི་མན་ངག་དང༌། ནཱ་རོའི་དབུ་ལོ།
ཕྱག་སེན། བདུད་རྩི་རིལ་བུ། རིགས་ལྔའི་དབུ་རྒྱན་རྣམས་གནང་ནས་འཕོ་
བའི་བཀའ་བབ་དུ་ལུང་བསྟན། མེས་སྟོན་གྱིས་འོད་གསལ་སྒོམ་པས། འོད་
གསལ་གྱི་གདམས་པ་དང༌། ནཱ་རོའི་རྡོ་རྗེ་དྲིལ་བུ། ཌ་མ་རུ། ཉ་ཕྱིས་ཀྱི་
ཐོད་གཟུགས་རྣམས་གནང་།: གཙོ་བོར་འོད་གསལ་གྱི་བཀའ་གཏད་པར་་
898



མཛད། རྗེ་མི་ལས་གཏུམ་མོ་སྒོམ་པས། གཏུམ་མོ་སོགས་ཆོས་དྲུག་གི་་་
གདམས་པ་དང་། མི་ཏྲིའི་དབུ་ཞྭ། ནཱ་རོའི་ན་བཟའ་རྣམས་གནང་ནས་
གཡའ་རི་དང་གངས་ཁྲོད་དུ་རྩེ་གཅིག་ཏུ་བསྒྲུབ་པའི་རྒྱལ་མཚན་ཚུགས་ཤིག་
པར་བཀའ་སྩལ་ཏོ། །དེ་ནས་དགུང་ལོ་བརྒྱད་ཅུ་རྩ་བརྒྱད་པ་བྱ་ལོ་རྟ་ཟླའི་
ཚེས་བཅོ་ལྔ་ལ། བདག་མེད་མ་འོད་ཀྱི་ཐིག་ལེར་བྱས་ཏེ་ཐུགས་ཀར་ཐིམ་ནས་
རྣམ་སྨིན་གྱི་སྐུ་ལུས་བོར་ཏེ་མཁའ་སྤྱོད་དུ་གཤེགས་སོ། །
19. སྲས་དར་མ་མདོ་སྡེ།
སྲས་དར་མ་མདོ་སྡེ་ནི་རྭ་ལོ་ཆེན་པོའི་བྱད་ཁས། རྗེ་མར་པ་བཞུགས་
སྐབས་ནས་ཆིབས་ལས་ ལྷུངས་ཏེ་སྐུ་གཤེགས་ཚུལ་དང༌། དེ་དུས་རྗེ་མི་ལ་
ཆིབས་ཁ་པ་ཡིན་ཚུལ་གྱི་ལོ་རྒྱུས་འབྱུང་ཡང་། དམ་པ་འགས་སྔར་ནཱ་རོ་ལས་
དབང་ཞུས་སྐབས་རྟེན་འབྱུང་འཛོལ་བ་ལས་རྭ་ལོའི་ནུས་པ་ཙམ་གྱིས་ག་ལ་ཡིན་
གསུངས་པ་དང༌། རྗེ་སྒྲོལ་མགོན་ཞབས་ཀྱིས་ལོ་རྒྱུས་དེ་རིགས་ཤབ་ཀ་ཡིན།
དར་མ་མདོ་སྡེ་སྐུ་འདས་དུས་ནས་མར་པ་དང་བདག་མེད་མ་འདས་ཚར། མི་
ལ་ཡང་བསྒྲུབ་པ་ལ་གཤེགས་ནས་ཡུན་སོང་ཐོ་སྐོར་ན་མེད་ཅེས་གསུངས་འདུག་
པ་ ཤིན་ ཏུ་ཐུགས་མང་སྣང་ཞིང༌། དུས་མཚུངས་ བསྒྲིགས་ནའང༌། རྗེ་་་་
དྭགས་པོས་ཟངས་དཀར་བ་ལ་ཡོ་ག་གསན་པ་ཡིན་ཞིང༌། དེ་དང་རྭ་ལོ་དུས་
མཉམ་ཡིན་ཞིང་མར་པས་དགུང་ལོ་ལྔ་བཅུ་རྩ་ལྔ་བཞེས་དུས་སྲས་དར་མ་མདོ་
སྡེ་སྐུ་འཁྲུངས་པར་གསུངས་པས་རྭ་ལོ་མར་པ་ལས་ཆེས་གཞོན་པར་བཤད་པ་
སོགས་ཀྱི་ཕྱིར་རོ། །དེ་ལྟར་ན་རྗེ་མར་པ་གཤེགས་ཟིན་ནས་སྲས་མདོ་སྡེ་སྐུ་
ཐིམ་པའི་རྗེས་ནས་སྲས་གཞན་རྣམས་ལ་དེ་ཙམ་མི་བཞུགས་པས། རྒྱ་དཔེ་
རྣམས་ཁེར་གད་ལ་འཁྱར་ཞིང་། ཞལ་སྒོ་འཕན་ཡུལ་གྱི་དགོན་པ་ཞིག་ ཏུ་
འཁྱར། མར་པའི་སྐུ་གདུང་རྣམས་སྲས་བྱ་རིང་འཁོར་ལོ་ལས་རྔོག་མདོ་སྡེས་
899



བསླུས་ཏེ་ད་ལྟ་གཞུང་སྤྲོ་ཞིང་ན་དངུལ་གྱི་གདུང་རྟེན་བཞེངས་གསེར་གྱི་གདུང་
ཁང་དུ་བཞུགས་སུ་གསོལ་ཞེས་རྔོག་མདོ་སྡེའི་ལོ་རྒྱུས་ལས་འབྱུང་བས་ཀྱང་
རྟོགས་ནུས་སོ། །
20. རྔོག་ཆོས་སྐུ་རྡོ་རྗེ།
བཀའ་བབས་ཀྱི་བུ་ཆེན་བཞི་ཡི་དང་པོ་རྔོག་ཆོས་སྐུ་རྡོ་རྗེ་ནི། རྔོག་ལོ་
ཙཱ་བ་ཁུ་དབོན་དང་ཡབ་ཚན་དྲུང་ཡིན། སྐྱེར་ཕུའི་དགེ་བཤེས་སྐྱེར་ཆུང་བ་
ལས་སྔགས་རྙིང་མའི་མདོ་རྒྱུད་སོགས་གསན་སྐབས་རྗེ་མར་པའི་སྙན་པ་གསན་
པས་དད་པའི་སྤུ་ལོང་གཡོས། གྲོ་བོ་ལུང་དུ་ཕྱིན་རྗེ་མར་པ་མཇལ། རྟ་ཞིག་
ཕྱག་རྟེན་དུ་ཕུལ། ཐོག་མར་བདག་མེད་ལྷ་མོ་བཅོ་ལྔ་ཞུས་ནས་བསྒོམ་པས་ལྷ་
མོ་བཅོ་ལྔ་ཞལ་གཟིགས། གཞུང་དུ་ནམ་ཟླུམ་པོ་ཞིག་ཏུ་གནས་གཞི་ཁྱུང་ལྟ་བུ།
ཞིག་ བཏབ་ པས་ ཟླུམ་ ཁྱུང་ དུ་ གྲགས་ པར་ལན་ གྲངས་ མང་ པོར་སྤྱན་དྲངས།
ཀ་ ཅ་ སྤང་ དག་ ལན་ གསུམ་ བྱས་ ཏེ་ ཕུལ། དགྱེས་ རྡོར། གུར་ མཱ་ ཡཱ།
གདན་བཞི་རྣམས་ཞུས་ཐོས་བསྒྲུབ་སྟབས་སུ་མཛད་པས་ཡེ་ཤེས་ཀྱི་སྐུ་བརྙེས།
ཆོས་སྐྱོང་དུད་སོལ་མ་གནང་། དགུང་ལོ་དྲུག་ཅུ་རྩ་གཅིག་པར་སྟོན་བཙས་མ་
རྔ་བའི་དུས་གསུང་ཆེན་པོས་ངའི་ཕྱི་ལ་སུ་འགྲོ་འདོད་པ་ཤོག་གསུངས་པ་ལ་
གཞན་སུ་ཡང་འགྲོ་བ་མ་བྱུང་ཞིང་། ཀུན་གྱིས་མཐོང་བར་ནམ་མཁའ་ལ་
གཤེགས་སོ། །བདུན་བརྒྱུད་ཚུན་ལ་རྡོར་དྲིལ་འཛིན་ཤེས་པས་ཆོག་པ་ཁོ་ན་
བྱུང་ཞིང་ཆོས་བརྒྱུད་ད་ལྟའི་བར་དུ་ཀུན་ལ་ཁྱབ་པ་འདིའོ། །མི་ལས་སེར་བ་
ཕབ་དུས་ཀྱི་བྱ་བྱིའི་རོ་རྣམས་སེ་གོལ་གཏོགས་པའི་མོད་དི་རེ་ཕུར་བ་སོགས་
བསད་པ་གསོ་ནུས་པ་སོགས་ཀྱི་ནུས་པ་མངའ། །
21. མེས་སྟོན་ཆེན་པོ།
མེས་ སྟོན་ནི་མྱང་སྟག་ཚལ་དུ་འཁྲུངས། མཚན་བསོད་ནམས་རྒྱལ་
900



མཚན་ཟེར། རྗེ་མར་པ་ལ་འབུལ་མོ་ཆེ་ལན་གསུམ་མཛད། གནས་གཞི་བ་
ཐོ་བཏབ། རྗེ་མར་པ་ཡང་གདན། བདེ་དགྱེས་གསང་གསུམ་མཱ་ཡཱ་ཐོད་པ་
རྣམས་ཞུས། དེ་རྣམས་ཀྱི་བཤད་གྲྭ་ཡང་བཙུགས། ། ཞག་བདུན་རེ་ལ་མནལ་
གཅིག་ཏུ་འགྲོ། རོང་ངུར་སྨིག་ཏུ་གཤིན་ཆོག་ཅིག་གི་སར་ཁོང་ཆང་གསོལ་
ཀྱིན་གཟིམས་རང་བཞུགས་ པ་ལ་ཡོན་བདག་ཞེ་མ་ཚིམས་ནས་ ཐུགས་དམ་་་
མཛད་པར་ཞུ་བ་ཡང་ཡང་བྱས་པས། ཁོ་རེ་ཚོ་ཁྱོད་ཀྱི་དེར་མ་ཚད་ད་ལྟ་གྲོང་
ཡ་གི་ན་རྒན་མོ་སྣ་ཁྲག་ཟགས་ནས་ཤི་སོང་བ་དེ་ཚུན་གྱི་ཡར་འདྲེན་བྱས་ཡོད་
གསུངས། ལྟར་སོང་བས་ཇི་ལྟ་བ་བཞིན་འདུག་པས་ཐམས་ཅད་ཡིད་ཆེས།
ཕྱིས་ང་ཞག་ཉི་ཤུ་རྩ་གཉིས་ལ་ཉལ། དེ་ནས་མ་ལངས་ན་རོ་འདི་བསྲེག་་
གསུངས། ཞག་བཅུ་དགུ་སོང་མཚམས་དབོན་པོ་ཞིག་གིས་ལངས་མི་སྲིད་
བསམས་ནས་བསྒུལ་བས་ཤངས་ཁྲག་མང་པོ་བྱུང་སྟེ་སྐུ་མདངས་ཡལ་སོང་། །
22. མཚུར་སྟོན་དབང་ངེ་།
མཚུར་སྟོན་དབང་ངེ་ནི་དོལ་གྱི་མདའ་མཚུར་གྱི་སྔགས་འཆང་མཐུ་བོ་ཆེ་
ཞིག་གི་སྲས་ཡིན། སྐུ་བསོད་ཤིན་ཏུ་རྒྱས་འབུམ་བཞེངས་པའི་དྲུང་ཡིག་པ་
དང་འཕྲོས་གཏམ་ལ་ད་ལྟ་གསང་འདུས་ལ་སུ་མཁས་དྲིས་པས། ལྷོ་བྲག་མར་
པ་མཁས་ཟེར་བས། དེ་ནས་བླ་མ་ལྷོ་བྲག་པར་འབུལ་བ་མཛད། ཁྱད་པར་
དུ་མར་པ་མོན་ནག་ལ་མཐུ་མཛད་དུས་བཀོད་ནས་བསྒྲལ་བས་མཉེས་པར་་
མཛད། དོལ་མདར་སྤྱན་དྲངས་ དགྱེས་རྡོར་དང་འདུས་པ་ཞབས་ལུགས།
ཛ་ཡ་ན། ཐ་ག་ན། སྙིམ་པའི་མེ་ཏོག་དང་བཅས་པའི་བཤད་པའི་སྲོལ་
རྣམས་གནང་། དེ་དག་རྒྱུད་དོན་མན་ངག་ཏུ་འདྲིལ་བའི་བཤད་ཐབས་མིན་
པས་འཕགས་ལུགས་ལ་གཙིགས་ཆེ། ལུགས་བཞི་ཀ་གསན་ཁམས་པ་རོ་་་
མཉམ་རྡོ་རྗེ་རྒྱ་གར་དུ་མེ་ཏྲི་པ་ལ་གསང་འདུས་ཞུ་སྙམ་ཕྱིན་པས་གཤེགས་ནས་
901



མ་མཇལ། གཞན་ཉན་ས་མ་རྙེད་ནས་བོད་དུ་ལོག་ནས་རྗེ་མར་པ་ལ་ཞུ་སྙམ་
པ་ལ། རྒྱ་གར་བ་གཉིས་ཀྱང་གསང་འདུས་ཞུས་མ་རྙེད་ནས་རྗེ་མར་པའི་དྲུང་
དུ་གསང་འདུས་ཞུ་བ་ལ་འོང་བ་དང་འཕྲད་དེ་རྗེ་མར་པའང་གཤེགས་ནས་མི་
བཞུགས་པས་ཁོང་གསུམ་ཀས་མཚུར་སྟོན་ལ་འདུས་པ་ཞུས་པ་ཡིན་འདུག་ཅིང༌།
དེ་ལྟར་རྔོག་མེས་མཚུར་གསུམ་ལ་གཙོ་བོར་བཤད་རྒྱུད་ཆུ་བོའི་རྒྱུན་ལྟ་བུའི་
བཀའ་བབས་པ་ཡིན་ནོ། །བོད་འདིར་མར་འགོས་གཉིས་ཞེས་འདྲ་མཉམ་དུ་
བྱེད་ཀྱི་འདུག་ནའང་། རྗེ་མར་པ་ནི་འགོས་ཀྱི་བླ་མ་ཛྙཱ་ན་ཨཱ་ཀ་ར་དང་ནཱ་རོའི་
དྲུང་ནས་འདུས་པ་ཞུས་པའི་མཆེད་གྲོགས་ཡིན་པ་དང་། བཤད་མ་ཐག་པ་
བཞིན་རྒྱ་གར་བ་རྣམས་ཀྱིས་ཆོས་ཞུ་བ་སོགས་ཐུགས་མཐོང་ཆེས་ཆེ་བ་དང་།
དཔལ་ས་ར་ཧ་པ་དང་ཀུ་ཀུ་རི་པ་སོགས་དང་མཇལ་ཞིང་རྗེས་སུ་བཟུང་བ་དང་།
ལྷག་པའི་ལྷ་མང་པོ་ལས་གདམས་པ་ཐོབ་པ་སོགས་འགོས་ལས་ཀྱང་ཁྱད་པར་དུ་
མས་འཕགས་པ་ནི་གཟུ་བོའི་བློས་དཔྱད་པས་རྟོགས་པར་ནུས་སོ། །གཞན་
ཡང་མར་པ་མགོ་ཡག །དོལ་པ་གག་སྟོན། གྲའི་མིའུ་ཆུང་། ཆུ་གོང་དཔལ་
ལེ་དགེ་བཤེས་ཁྱེར་གད། མཇལ་སྔ་བཀློག་སྐྱབ་ཆེན་པོ། ཤུད་ཀྱི་ལྦ་བ་ཅན།
བ་རོང་ལྔ་བ་ཅན། རྒྱ་སྟོན་ཞིག་པོ། རྒྱ་མཁར་གྱི་ཞང་སྟོན། མར་པ་བྱ་ཟེ་
བ། མྱང་སྒོམ་སྦྱང་ལྷག ལྷ་རྗེ་སེ་རིང་སོགས་དང་། ལྷོ་པ་ཏེ་སྒོམ་ནི་རྗེ་
བཙུན་གྱི་ཆིབས་ཁ་བ་སྐུ་ལུས་འདིས་མཁའ་སྤྱོད་དུ་བྱོན་པ་རྣམས་དང་། སྐུ་
ལ་འཁྲུངས་པའི་སྲས་བདུན་ནི། དར་མ་མདོ་སྡེ། དར་མ་བསམ་གཏན།
ཆོས་དཔལ། མར་ལེ་བ། དཔལ་འོད། གྲགས་འོད། བྱ་རིད་འཁོར་ལོ་
རྣམས་སོ། །
23. རྗེ་བཙུན་མི་ལ་རས་པ།
བླ་མ་མར་པའི་སྒྲུབ་བརྒྱུད་ཀྱི་བཀའ་བབས་རྗེ་བཙུན་མི་ལ་རས་ཆེན་ནི།
902



འཁྲུངས་ཡུལ་གུང་ཐང་སྨད། ཕ་ལྔའི་ནང་ནས་ཀོ་རོན། དེའི་རྩ་བྱ་བར།
རིགས་ཁྱུང་བོ། ཡབ་མི་ལ་ཤེས་རབ་རྒྱལ་མཚན་དང་། ཡུམ་མྱང་བཟའ་
སྐར་རྒྱན་གྱི་སྲས་བུ་ལྕམ་དྲལ་གཉིས་འཁྲུངས་ པའི་མིང་པོའི་མཚན་ཐོས་པ་་
དགའ། ས་འབྲུག་ལ་འཁྲུངས། སྲིང་མོ་པེ་ཏ་མགོན་སྐྱིད་ཞེས་བྱ། ཆུང་
ངུ་ནས་ཡབ་འདས། དེའི་ཁ་ཆེམས་འཇོག་ལུགས་ནོར་བ་དང༌། ཨ་མ་་
དགུང་ལོ་ཆུང་བས་ཨ་ཁུའི་བུའི་ཆུང་མ་བྱེད་དགོས་ཟེར་བ་མ་ཉན་པས་ནོར་
རྫས་ཐམས་ཅད་ཨ་ཁུ་དང་ཨ་ནེས་བགོས། གཡོག་བཅོལ་ཤིན་ཏུ་ཁས་ཉེན།
དང་པོ་གསེར་གཡུའི་རལ་པ་ཉིལ་ལེ་བ་ལ་ཕྱིས་ཤིག་སྲོའི་རལ་པ་ཉིལ་ལེ་བ་ཞིག་
བྱུང་། དེར་ལོ་བཅུ་དྲུག་ལོན་དུས་ཁ་ཆེམས་ཀྱི་དན་དཔང་རྣམས་བོས་སྟོན་མོ་
དྲངས། མས་དབུས་ཁྱིམ་སོའང་ཟིན་འདུག་པས་ཕ་ནོར་རྣམས་ཕྱིར་སྤྲོད་
དགོས་པའི་རྒྱུ་མཚན་རྣམས་གླེང་བས། ཨ་ཁུ་ཨ་ནེ་དག་ཟ་བ་ལ་ཁ་མཐུན་
དཔེས་ཧར་ལངས་རྒྱབ་ནས་མ་ཉན་པས། ཐོས་པ་དགའ་ལོ་ཙཱ་གླན་ཆུང་ལ་སྐྲ་
བཅད་ཡི་གེ་འབྲི་ཀློག་དང་ཕྱག་རྡོར་ལས་ཀྱི་རྡོ་རྗེའི་ལུགས་དང་ཕག་མོ་སོགས་
གསན། སློབ་དཔོན་གྱི་རྗེས་སུ་སྐྱིད་སྟོན་ཞིག་ལ་ཕྱིན། མི་རྣམས་གླུ་ལེན་པ་
དང་ཆང་གིས་ཀྱང་བཟི་ནས་གླུ་ལེན་ཞིང་འོང་བ་མས་ཚོར་ནས། ཕ་མི་ལ་
ཤེས་རབ་རྒྱལ་མཚན་གྱི་བུ་ཁྱོད་འདྲ་བ། ངེད་རང་མ་སྨད་ཀྱི་མཁོས་འདི་ལ་
གླུ་ དྲན་ པ་འདུག་གེ་ཟེར་ཏེ་བརྒྱལ། སངས་ པའི་ ཐབས་ ཀྱིས་ སངས་ནས།
ཨ་མས་ཅི་གསུངས་བྱེད་བྱས་པས། དབུས་གཙང་དུ་སོང་ལ་མཐུ་སློབ་ལ་དགྲ་
ཐམས་ཅད་ཁ་ཕུང་ལ་ཐོང་ཟེར། དེ་ནས་མངའ་རིས་སྟོད་ནས་དབུས་གཙང་
དུ་མཐུ་སློབ་ཏུ་འགྲོ་བའི་མི་ལྔ་ཙམ་གྲོགས་སུ་འབྱོར་བ་དང་དགུང་ལོ་བཅོ་་
བརྒྱད་པ་ལ་མས་དཔལ་ཐང་སྒྲོལ་བ་ཚུན་ལ་བསྐྱལ་ཏེ་ཕེབས། ལམ་དུ་མཐུ་སུ་
ཆེ་རྩད་བཅད་པས་ཡར་ཀླུང་ན་གཉགས་གཡུང་སྟོན་ཁྲོ་རྒྱལ་ཆེ་ཟེར། དེར་
བྱོན་དངོས་པོ་གང་ཡོད་ཕུལ་ནས་འདི་མིན་ལུས་ངག་ཡིད་གསུམ་ཡང་འབུལ།
903



བདག་ལ་ཕ་སྐྲུན་སྐྱིད་དུ་འཕངས་པ་འགའ་ཡོད་པ་ལ་མཐུ་མཐིལ་ཕྱིན་པ་ཞིག་
ཞུ་བྱས་པས། ཁ་ཕོ་ཆེ་བར་མཛད། གྲོགས་ལྔ་དང་མཉམ་དུ་མཐུ་ཟབ་ཟབ་
འདྲ་བ་མང་པོ་བསླབས། གྲོགས་པོ་རྣམས་མགུ་ནས་ལོག་སོང་། རྗེ་བཙུན་
མ་བྱོན་པས་བླ་མས་ཁྱོད་མི་འགྲོ་བ་ཅི་ཡིན་ཟེར། དེར་བླ་མ་རང་གིས་གནང་
བའི་རྫོང་བ་རྣམས་ཕྱག་རྟེན་དུ་ཡར་ཕུལ་ནས། ངས་ཡུལ་དུ་མཐུའི་རྟགས་མ་
ཐོན་པར་ལོག་ན་ཨ་མ་ངའི་མདུན་དུ་ལྕེབས་ནས་འཆི་བ་ཡོད། མཐུ་རྟགས་
ཐོན་པ་ཞིག་ཞུ་བྱས་པས། གླེན་པ་ཁྱོད་དང་པོ་ནས་དེ་སྐད་ཟེར། བརྟག་པ་
མྱུར་བ་ཞིག་བྱ་གསུངས་གྲྭ་པ་སྟོབས་ཆེ་བ་མགྱོགས་པ་ཞིག་ཡོད་པ་དེ་བདེན་
བརྫུན་ལྟར་བཏང་བས། ཐོས་པ་དགའ་བདེན་པར་འདུག་ཟེར། འོན་་་
གཙང་རོང་གི་ལྷ་རྗེ་ཡེ་ཤེས་གཟུགས་དང་ང་གཉིས་བློ་མཐུན་པའི་གྲོགས་པོ་བྱས་
.མཐུ་སེར་བརྗེས། ངའི་ ཐད་དུ་མཐུ་སློབ་པ་བྱུང་ན་ཁོང་ ཅན་དུ་བཏང་།
ཁོང་གི་རྩར་སེར་བ་སློབ་པ་བྱུང་ན་ང་ཅན་དུ་གཏོང་བར་ཆད་བྱས་པ་ཡིན་
གསུངས་ནས་འབུལ་ཆས་དང་ཡི་གེ་མཛད་དེ་བརྫངས། ཁུ་ལུང་དུ་ལྷ་རྗེ་ཡེ་
ཤེས་གཟུངས་ལ་ཡི་གེ་དང་འབུལ་ཆས་ཕུལ་ནས། སྒྲུབ་ཁང་ལག་མཐུས་མི་
ཚུགས་པ་ཞིག་བཟོས། དེར་གཤིན་རྗེ་དམར་པོ་གྱད་ཆེན་དང་ནག་པོ་ཁ་ཐུན་
ལ་དྲག་སྔགས་གཟའ་གདོང་དམར་ནག་ཟེར་བ་ཡིན་པས་དེ་གནང་ནས་་་་་
བསྒྲུབས། ཞག་བདུན་སོང་ནས་བླ་མ་བྱོན། སྔར་ཡིན་ན་དེས་ཆོག་གི་ཡོད་
གསུངས་པས་ཐག་རིང་གི་མཐུ་ལགས་པས་རྒྱུན་བསྲིང་དགོས་ཞུས་ནས་ཡང་
ཞག་བདུན་དུ་བསྒྲུབས་པས། བླ་མས་དམ་ཅན་རྣམས་ཀྱིས་མི་མགོ་སུམ་ཅུ་རྩ་
ལྔ་དཀྱིལ་འཁོར་གྱི་མཐར་སྤུངས། ངོ་སོ་ཟླ་བ་བཞིན་ཕྱར་ནས་བྱུང༌། ད་
རུང་བསྒྲལ་བྱ་གཉིས་འདུག་གསུངས་པ། དེ་དག་སྙིང་ཚིམས་རྟེན་དུ་གཞོག་
པ་ཞུ། ད་ཆོས་སྐྱོང་ལ་གཏང་རག་ཐོང་གསུངས། དེའི་ཚེ་ཨ་ཁུའི་བུ་ལ་ཆུང་
མ་བླངས་ནས་བག་སྟོན་བྱེད་པའི་མི་ཚོགས་པའི་ཁྱིམ་ཇིབ་ནས་མ་སྨད་ཀྱི་སྐུ་
904



དགྲ་མི་སུམ་ཅུ་རྩ་ལྔ་ཤི། ཨ་ཁུ་དང་ཨ་ནེ་ལུས། འདིར་སྒྲུབ་ཕུར་བསྐུར་ནས་
ཨ་ཁུའི་ཁང་པ་ལ་ཚད་ཚད་གྱིས་བསླབ་པར་ཨ་མས་དྲག་ཏུ་བསྣུན་ཟེར་བའང་
ཡོད། ཨ་མས་གོས་ཧྲུལ་གྱི་རྒྱལ་མཚན་ཕྱར་སྙིང་ཚིམས་བཟླས་སོ། དེར་ལྷ་
རྗེ་ལ་མ་གཤིན་དང་མདོ་སྒྱུ་སོགས་ཞུ་ཞིང་བཞུགས་པའི་ཕྱི་ལོ་མའི་ཡི་གེ་དང༌།
མཐུའི་རྟགས་བྱུང་ཚུལ། ད་དུང་སེར་བ་གྱང་རིམ་དགུ་ཡོད་པ་ཕོབ་ཟེར་བ་
དང་ཞིང་རིན་གསེར་སྲང་བདུན་བཅས་གབ་ཡིག་ ཏུ་དབུས་ཀྱི་བྱ་བྲལ་ཞིག་་
དམོད་བཙུགས་ནས་བསྐུར་འདུག་པ་བླ་མའི་ཡུམ་གྱིས་གནང་བྱུང༌། དེ་ནས་
སེར་བ་ཞུ་བ་ལ་གཉགས་ཀྱི་དྲུང་དུ་བྱོན། དེར་གདོང་མོ་ཆུ་འཁྱགས་ཀྱི་རྒྱུད་
གུ་ལང་འབྱུང་བའི་འཁྲུགས་སེར་ཆེན་མོ་གནང་ནས་བསྒྲུབས་པས་ཐུན་དོང་དུ་
འབྲུག་ལྡིར་གློག་གཡོས། སྔར་གྱི་གྲྭ་པ་དེ་གྲོགས་སུ་བཏང་བྱུང་བས་དེར་སེར་
བ་གྱང་རིམ་གསུམ་ཡོད་པ་ཕབ། མ་དང་འཕྲད་འདོད་ཀྱང་ཁྱི་ར་བས་མཐོང་
བས་བྲོས། ཁོ་སྟོབས་ཆེ་བས་ཡུལ་མིའི་དམག་ལ་བཅར་བཅར་དུ་བསྡད་དེ་
སྙིང་ཚིམས་བཟླས། དེ་ནས་བླ་མ་གཉིས་ཀྱི་ ཕྱགས་ཕྱིར་ལོ་ཤས་བཞུགས། །
དེར་མི་མང་པོ་བསད་པའི་སྡིག་པ་ཡོད། དེ་ཙུག་བྱས་སྤྱང་དགོས་སྙམ་ཡོད་པ་
དང་། གཉགས་ཀྱི་ཡོན་བདག་བཟང་པོ་ཞིག་ན་བའི་སྔས་སྲུང་ལ་བླ་མ་བྱོན།
དེར་ཕན་མ་ཐོགས་པར་ཁོ་ཤི་བས་བླ་མ་ཐུགས་སྐྱོ་ནས་ལོག་ཕེབས་པའི་དུས། །
ཐོས་པ་དགའ་ངེད་རང་གཉིས་པོས་སྡིག་ཆེན་པོ་བསགས་ཡོད་པས། ཡང་ན་
ཁྱོད་ཀྱིས་ཆོས་གཤའ་མ་ཞིག་གྱིས་ལ་འདྲོངས་ངས་རྒྱགས་སྐྱེལ། ཡང་ན་ངས་
ཆོས་གཤའ་མ་ཞིག་བྱེད་ནས་ཁྱོད་དྲངས། ཁྱོད་ཀྱིས་འདི་ཀུན་སྐྱོང་ང་ལ་་
རྒྱགས་སྐྱོལ་གསུངས་པས་སྐབས་རྙེད་ནས་བདག་གིས་ཆོས་བྱ་བར་ནུས་ཞུས་
པས། འོ་ན་དེ་ཁ་གྱིས། ཁྱོད་ན་སོའང་གཞོན། སྙིང་རུས་ཀྱང་ཆེ་བར་
འདུག་པས་གསུངས། དབུས་ཀྱི་གོས་སྣམ་ལེགས་པ་བསྡུས་པ་མཛོ་རྒྱབ་་་་
གཅིག་སྩལ་ཏེ་གཙང་རོང་དུ་བྱོན། སྣུབས་ཆུང་མཇལ། མྱང་སྟོད་རྒྱུད་
905



མཁར་དུ་སྐྱེར་སྟོན་དབང་ངེ་བྱ་བ་ཡོད་པས་དེར་སོང་ཞིག་གསུངས། དེར་
བྱོན་ཁོང་གིས་གདམས་ངག་གང་ཡོད་གནང་། ངབ་མི་བྱང་ཆུབ་རྒྱལ་པོ་བྱ་
བར་བརྫངས་ཏེ་ཡང་དག་དང་བདུད་རྩི་དང་སྒྱུ་འཕྲུལ་རྣམས་ཞུས། ཡར་
འབྲོག་གི་མར་པ་འབྱུང་ངེ་བྱ་བར་བརྫངས་ནས་མ་མོ་སོགས་ཞུས། གཙང་
རོང་གི་འབྲི་སྟོན་ལྷ་དགའ་སར་བརྫངས་ཏེ་རྫོགས་ཆེན་ཞུས། དེ་ཡན་བླ་མ་
རེའི་རྩར་ལོ་རེ་ཙམ་བཞུགས། ཡོངས་དྲིལ་ལོ་ངོ་བཅོ་ལྔ་ཙམ་རང་རང་གི་ཆོས་
ལ་སློབ་དཔོན་དང་མཉམ་པ་མཛད། བསྐྱེད་རིམ་ལ་ནུས་པ་ཐོན་ཀྱང་ཐུགས་
མ་ཚིམས། དེར་འབྲི་སྟོན་གྱི་ཞལ་ནས། འོ་ཅག་གཉིས་ངས་ཆོས་བཤད་ལོ་
ཙམ། ཁྱོད་ཀྱིས་ཉན་ལོ་ཙམ་འདིས་མི་ཕན། ངེད་རང་གི་འདི་ཀ་ལྟ་སྒོམ་གྱི་
དོན་སྤྱི་ཙམ་ལས་རྒྱུད་ཐོག་ཏུ་ཁེལ་དཀའ་བར་འདུག ད་ལྟ་ལྷོ་བྲག་ཆུས་ཁྱེར་
ན་རྒྱ་གར་གྱི་གྲུབ་ཐོབ་ནཱ་རོ་ཏ་པ་དང་མི་ཏྲི་པའི་དངོས་སློབ་རྒྱ་གར་དུ་ལོ་ཉི་ཤུ་
བཞུགས། དཀའ་བ་མང་དུ་སྤྱད་པ་མར་པ་ལོ་ཙཱ་བྱ་བ་ཞིག་བཞུགས། དེ་ལ་
རྡོ་རྗེའི་ལུས་ལ་རྟེན་འབྲེལ་བསྒྲིགས་པས་རྟོགས་པ་སེམས་ལ་འཆར་བ་ཞིག་ཡོད་
འདུག ངེད་རང་ཕ་སྤྱད་དེར་འགྲོ་དགོས་པར་འདུག་གསུངས་པས། ལོ་ཙཱ་
བའི་མཚན་ཐོས་པ་ཙམ་གྱིས་བ་སྤུ་ཟིང༌། མཆི་མ་ཤོར་བས། ཅིས་ཀྱང་
འཐད་ཞུས། དཔོན་སློབ་གཉིས་བྱོན། འབྲོག་ཏུ་བླ་མ་བསྟུན་ནས་མ་ཐོན།
མི་ལ་ཕེབས་པས་ལོ་ཙཱ་བའི་རྨང་ལམ་དུ་ནཱ་རོ་པས་གནང་བའི་བིཌཱ་རླུའི་རྡོ་རྗེ་དྲི་
མས་གོས་པ་ཞིག་བྱུང་བ་བཀྲུས་ཏེ་རྒྱལ་མཚན་གྱི་རྩེར་ཕྱར་ནས་འོད་ཀྱིས་ཕྱོགས་
བཅུར་ཁྱབ་པ་དང་། ཡུམ་གྱི་རྨི་ལམ་དུ། ནཱ་རོ་པས་གནང་བའི་ཤེལ་གྱི་
མཆོད་རྟེན་ལ་དྲི་མས་གོས་པ་ཁྲུས་བྱས་རི་རྩེར་བཞག་པས་ཀུན་གྱིས་ཕྱག་མཆོད་
པ་བྱེད། དེའི་དཀོར་གཉེར་བུད་མེད་གཉིས་ཀྱིས་བྱེད་པ་རྨིས། དེར་བསུ་
བ་ལ་ཕྲུ་རློག་པའི་ཟོལ་གྱིས་བྱོན། དེར་མཇལ་དེ་ཁ་ལ་སྣང་བ་འགྱུར་ཡང་ངོ་
མ་ཤེས། མཇལ་སྣ་བཅོལ་བས་ཆང་འདི་འཐུང་ལ་ཕྲུ་འདི་རློག་དང་ཁོང་གིས་
906



མཇལ་སྣ་བྱའོ་གསུངས། དུམ་ཞིག་ན་བྱིས་པ་རལ་པ་སྣུམ་ཙེར་བ་ཞིག་འབོད་
དུ་བྱུང༌། ཁོང་གིས་གོ་བཅད་འདུག་ངས་ཀྱང་གོ་ཆོད་པ་བྱེད་བསམ་རེམས་
པས་ཕྲུ་ལྷག་མེད་དུ་རྨོས། ཆང་ཡང་ལྷག་མེད་དུ་བཏུང་བས་རྟེན་འབྲེལ་
འགྲིགས། དེ་ནས་བླ་མ་དང་མཇལ་པ་དང་ད་གི་དེ་ཁར་འདུག་པ་དང་ཟིལ་
ཆེ་བས་ཚོམ་མེ་ལུས་པས། ཁྱོད་བདེན་ཇོག་གིས་ཀྱང་ངོ་མ་ཤེས། མར་པ་ལོ་
ཙཱ་ང་རང་ཡིན་གསུངས། བདག་ལ་སྟོད་ནས་འོང་བའི་མི་སྡིག་པོ་ཆེ་ལགས་
པསཾ་བླ་མས་ཐུགས་རྗེས་བཟུངས་ནས་ཚེ་གཅིག་ལུས་གཅིག་ལ་སངས་རྒྱ་བའི་
གདམས་ངག་གཅིག་གནང་བར་ཞུ་བྱས་པས། གདམས་ངག་ཡོད། སངས་
རྒྱ་མི་རྒྱ་ཁྱོད་རང་གི་སྙིང་རུས་ལ་རག་གསུངས། ནངས་པར་ནས་ནང་མིར་
ཚུད། ཡུམ་གྱིས་བྱམས། དེ་ནས་ལྷོ་བྲག་ལ་ཁ་བས་བླ་མའི་གྲྭ་པ་རྣམས་
བརྡུང་འཚོག་མང་དུ་བྱས་པས་མཐུ་རྒྱོབ་གསུངས་པ་ལྟར་མཛད་པས། ཁོང་
རྣམས་ནང་འཛིངས་དང་མི་བསད་མང་པོ་བྱུང་། བླ་མ་ལ་བབས་དགོས་བྱུང་
བས་མིང་མཐུ་ཆེན་ཏུ་བཏགས། དེར་སྡིག་པ་བྱང་བའི་ཆེད་དང་སྲས་ལ་་
འབོགས་ དགོངས། རི་ ཟུར་ ཞིག་ ཏུ་ མཁར་ གྱི་རྨང༌ ཟླུམ་ པོ་ ཞིག་ བརྩིགས། །
ཐོག་སོ་གཉིས་ཙམ་ལོངས་པ་ན་དེ་བཤིག་དེ་བཞིན་དུ། ཟླ་གམ་དང་། གྲུ་
གསུམ་ དེ་ རྣམས་ ཀྱང་ བཤིག་ ནས་ ད་ ལྟའི་སྲས་ མཁར་ འདིའི་ རྨང་ བཏིང་།
ཐོག་སོ་བདུན་ཚར་བ་དང་ཁྱམས་བརྩེགས་སུ་བཅུག་དེ་ཐམས་ཅད་མི་ལ་རང་
མིན་པ་རྡོ་ལག་པ་ཙམ་ཞིག་དང་ས་ཁྱེམ་གང་སྐྱེལ་རོགས་མེད། དེའི་བར་ལ་
ཆོས་གནང་ལ་རེ་ནས་རྔོག་མེས་མཚུར་སོགས་ཀྱིས་དབང་གསན་པ་བྱོན་པའི་
ཟླར་ འཚངས་ པས་ གྲལ་ ནས་ བཏོན་ ཕྱག་ འབེབས་ འཆི་ བ་ ལ་ གཏུགས་ པ།
དུས་རྒྱུན་དུའང་རྐྱེན་ཕྲ་མོ་རེ་ལ་བསྙད་བཏགས་ནས་བཀའ་བཀྱོན་དང་ཕྱག་
འབེབས་མཛད་དེ་ཡི་ཆད་ཐེངས་བདུན་སོང་གི་བར་ལ་ཡུམ་ལའང་མ་ཞུས།
དེ་ནས་རྒྱབ་ལ་སྒལ་མིག་གསུམ་རྡོལ་བ་བསྟན་ནས་ཆོས་ཞུ་བའི་རོགས་ལ་སྦྲན་
907



པས་ཡུམ་སྤྱན་ཆབ་ཤོར། བླ་མ་ལ་ཞུས་ པས་ སྒལ་རྨ་རང་བྱུང་མེད་དམ་་་
གསུངས། སྔར་རྟ་བོང་ལ་སྒལ་རྨ་བྱུང་བ་མཐོང༌། མི་ལ་སྒལ་རྨ་བྱུང་བ་ཐོས་
ཀྱང་མ་ཐོས། བྱུང་བ་ཙམ་དུ་མ་ཟད་གསུམ་ཡང་རྡོལ་འདུག་ཞུས་པས་ཁྲིད་
ཤོག་གསུངས། གཟིགས་ཕུལ་བས་རྨ་ཁོལ་གྱི་ས་ལ་སྐྱོལ་གསུངས་དེར་ཡང་
དད་པ་སྐད་ཅིག་ཙམ་ཡང་མ་ལོག ཚེ་གཅིག་ལུས་གཅིག་ལ་སངས་རྒྱས་པའི་
ལམ་བླ་མ་གཞན་ལ་མེད་པས་བླ་མས་ཅི་གསུངས་བསྒྲུབས་ཏེ་མཉེས་པར་བྱ་
དགོས་བསམ་པ་བྱུང༌། དེར་རྨ་རྣམས་འགྲམས་ནས་ན་ཚས་མ་བཟོད་ཡུམ་ལ་
ཞུས་ཏེ་རེ་ཞིག་ངལ་བསོས། རྨ་འགྲམས་པ་ཞི་ཙམ་ནས་མཐུ་ཆེན་ལ་ད་ལས་
ཀྱིས་གསུངས་པས་ས་རྡོ་པང་དུ་ཐོག་ནས་བསྐྱལ་ལས་མཛད། ཁྱམས་ལོངས་
ནས་ཀྱང་བླ་མས་ཆོས་མ་གནང་བས། བདག་མེད་མ་ཐུགས་མུག་ནས་མ་་
བཟོད་དེ་ཡུམ་གྱིས་བྱིན་རླབས་རྟེན་འགའ་དང་ཕྱག་ཐམ་ཡིག་བརྫུ་བསྐུར་ཏེ་
རྔོག་ཅན་དུ་བརྫངས། ཁོང་གི་གྲྭ་རིགས་དོས་ཡས་ཕོ་ཡས་མོ་བས་བརྡུང་བས་
སེར་བ་ཕོབ་གསུངས་བ་ལྟར་ཕབ། རྒན་མོ་ཞིག་ལ་གནས་ཚང་བཅོལ་བ་དེ་རུ་
སྙིང་རྗེ་ནས་ཁྱོད་ཀྱི་ཞིང་ཇི་ལྟ་བུ་ཡོད་གསུངས། འདི་འདྲ་ཡོད་ཟེར་ནས་ཟུར་
གསུམ་ཆུར་རིང་བ་ཞིག་བྲིས། དེ་མ་ཐག་སླ་ང་བཀབ་ནས་དམིགས་པ་གཏད་
པས་མོའི་ཞིང་ལ་མ་གནོད། སླ་ངས་མ་ཁྱབ་པའི་མཆུ་ཆུ་ལོག་གིས་མནན།
གཞན་ཡུལ་དེ་གྲོག་སུལ་དུ་བཏང་། ཁོང་རྣམས་རྔོག་ལ་བབ། དེ་ནས་ལམ་
དུ་བྱ་བྱིའི་རོ་བསྡུས་པས་སྟེང་གཡོགས་ལྟེམ་གང་བ་བྱུང་། དེ་བླ་མའི་སྤྱན་
སྔར་དཀྱིལ་འཁོར་གྱི་སྟེགས་ཡོད་པའི་ཁར་སྤུངས་ནས་བཤུམས་པས་ཅི་ཡང་མི་
ལྟོ་ཇོ་བོ་ནཱ་རོ་ཏ་པའི་བུ་རྒྱུད་ལ་སྡིག་པོ་ཆེ་བཙན་ཐབས་སུ་སངས་རྒྱས་པའི་
གདམས་པ་ཡོད་གསུངས། ཅུང་ཟད་དགོངས་པ་ལ་བཞུགས་པའི་མཐར་སེ་
གོལ་གཏོགས་པས་ཐམས་ཅད་ནམ་མཁའ་ལ་དིར་གྱིས་འཕུར་སོང་། དེ་དག་
གི་བྱས་རྗེས་བྱུང་བ་སྟེགས་བུ་ལ་ད་ལྟའི་བར་དུ་ཡོད་དོ། ། རྔོག་གིས་གདམས་
908



ངག་གནང་ཡང་བླ་མའི་བཀའ་མེད་པས་མྱོང་བ་མ་སྐྱེས། སྲས་ཆེ་འདོན་གྱི་
དུས་སུ་བླ་མའི་སྤྱན་སྔར་བྱོན། ཆེ་འདོན་ཟིན་ནས་གྲྭ་པ་བྱིན་གྱིས། དབུ་ཆེ་
རགས་པ་རྣམས་ཡོད་པའི་དགོངས་ཤིག་ཚོགས་འཁོར་མཛད་ནས་དེར་བྱིན་
རྣམས་ཚོགས། དབྱུག་པ་ཞིག་སྐུ་གཞོགས་སུ་བཅངས་ནས། མར་པའི་ཕྱག་
སྡིགས་མཛུབ་རྡོག་ལ་གཏད་དེ་སྤྱན་ཧུར་ཕྱུང་ནས། ཆོས་རྡོར་བ་ཁྱོད་མ་་
བཅོལ་བ་བྱེད་མཁན་ཁྱོད་མཐུ་ཆེན་ལ་དབང་བསྐུར་གདམས་ངག་སྟོན་པའི་རྒྱུ་
ཅི་ཡིན་གསུངས་པས་རྔོག་བྱེད་དེ། བླ་མ་རང་གི་ཕྱག་ཐམ་དང་བྱིན་རྟེན་
ཕེབས་ཞུས་པས། མཐུ་ཆེན་ལ་སུས་བསྐུར་གསུངས་པས་བྲེད་ནས་ཡུམ་གྱིས་
སོ་ཞུས་པས། ཡུམ་ལ་ཕྱག་འབེབས་གནང་དུ་ཆས་པར་ཡུམ་གྱིས་སྒོ་བཅད་དེ།
བཞུགས་པས་སྒོ་ལ་ཕག་ཧྲད་ཧྲད་མཛད་ནས་རྔོག་ལ་ངའི་བྱིན་རྟེན་རྣམས་ད་
ལྟར་རང་ལོང་ཤོག་གསུངས། འབྱོན་པར་ཆས་ཏེ་ཕྱིར་ཐོན་པ་ན་ཨ་བོ་མཐུ་
ཆེན་གྱིས་ན་བཟའ་ལ་འཇུས་ཏེ་འགྲོ་བར་ཞུས་པས་ཨ་བོ་མཐུ་ཆེན་ངས་ཁྲིད་
རུང་ད་རེས་ཀྱི་འདི་དང་འདྲ། བླ་མས་རྗེས་སུ་འཛིན་ཏེ་འོང་། སྤུས་ཀྱིས་མི་
འཛིན་ན་གདོད་བླ་མ་ལ་གནང་བ་ཞུས་ཏེ་ཕན་གདག་གོ་གསུངས་པ་ལ། ཕུང་
པོ་ང་འདྲ་བ། ང་རང་སྡུག་པར་མ་ཟད་ཡུམ་དང་བླ་མ་ལའང་འདི་འདྲའི་འོ་
བརྒྱལ་བྱུང་། ང་སྐྱེ་བ་ཕྱི་མར་ཆོས་དང་མཇལ་ཞིང་ཐུགས་རྗེས་འཛིན་པ་ཞིག་
ཤོག་ཅེས་ལྕེབས་པར་བརྩམ་པ་ན་བླ་མས་དེ་ལྟར་མི་རུང་བའི་ཚུལ་བཤད་ནས་
བཟློག དེའི་རིང་བླ་མ་ཐུགས་སོས་ནས་བདག་མེད་མ་ཤོག་གསུངས་ནས་བྱོན་
པས་བླ་མ་རྔོག་གར་སོང་གསུངས་པས་སྐབས་དེ་རྣམས་གསོལ་བས། འོ་ན་
ཤོག་གྱིས་གསུངས། མཐུ་ཆེན་གྱིས་ཁོ་བོ་དྲུང་དུ་སོང་ནའང་བཀའ་བཀྱོན་
དང་ཕྱག་འབེབས་ལས་མེད་ཅེས་བརྒྱལ་བརྒྱལ་དུ་བཤུམས་པས། རྔོག་གིས་
ཁྱོད་ཡར་སོང་ལ་བླ་མའི་དྲུང་དུ་མཐུ་ཆེན་ཕྱིན་ཆོག་མིན་ལྟོས། བདག་འདིར་
མ་བསྡད་ན་འདིས་གང་མིན་བྱས་དོགས་འདུག་ཟེར། དེས་ཞུས་པས། ད་
io
909



རེས་འབོད་པའི་མགྲོན་གྱི་གཙོ་བོ་ནི་མཐུ་ཆེན་ཡིན་གསུངས་པས། བདག་
མེད་མས་ད་རེས་ཁྱོད་རང་དུ་མི་དགོས་ཐུགས་རྗེས་གཏིང་ནས་འཛིན་ངེས་སུ་
འདུག་ལབ་པས་ཡུམ་གྱིས་སེམས་གསོ་ཡིན་ནམ་བདེན་ནམ་ཐེ་ཚོམ་མེ་བ་ལ་དྲུང་
དུ་སླེབས། དེར་བུ་ཆེན་ཀུན་ཡང་འཛོམས་འདུག བླ་མ་ཐུགས་ཞི་བར་
འདུག་ནས། བརྟགས་བརྟགས་ན་རང་རེ་ཀུན་ལ་ལན་པ་མེད། ངས་ནི་
མཐུ་ཆེན་གྱི་སྡིག་པ་བྱང་དུ་རེ་ནས་བྱས། བདག་མེད་མ་ནི་སྤྱིར་བུད་མེད་
སེམས་ཆུང་། ལྷག་པར་འདི་སྙིང་རྗེ་རབ་འདུག་པས་ཁོ་ལ་སྙིང་རྗེ་ནས་ཡིག་
བརྫུས་བསྐུར། རྔོག་གིས་དེ་ལ་ཡིད་བརྟེན་བྱས་འདུག་འོན་ཀྱང་བྱིན་རྟེན་
རྣམས་ ཚར་གཅིག་འདིར་བསྐུར་ ཤོག་ ཕྱིས་ནས་ ཁྱོད་རང་ལ་ སྟེར་ གསུངས།
བུ་སློབ་གསར་བུ་རྣམས་དད་པ་མ་ལོག་ངས་འདོད་པས་ཀུན་ནས་བསླང་བ་ཡིན་
དལ་བུས་བཅོལ་ཆོག་སྟེ་མིན། བུ་འདི་ལ་ཡི་ཆད་པ་དགུ་ཐོང་ན་ལམ་ལྷག་
མེད་དུ་སངས་རྒྱས་པ་ཡིན་པ་ལ། ད་ལན་འདི་དང་བརྒྱུད་ལས་མིན་པས་ད་
དུང་དཀའ་སྤྱད་ཅུང་ཟད་དགོས། འདི་སྐལ་ལྡན་དུ་ཤེས་ནས་ཕྲུ་རློག་པའི་
ཟོལ་གྱིས་བསུས་པ་ཡིན་གསུངས། གྲལ་དེ་ཉིད་དུ་དགེ་བསྙེན་མཛད་མིང་
མནལ་ལམ་བཞིན་དུ་རྡོ་རྗེ་རྒྱལ་མཚན་ཞེས་གནང་། བྱང་སྡོམ་ཕོག སྔགས་
ཀྱི་དབང་བསྐུར་རིམ་པས་འོང་གསུངས་པས། ངའི་འདི་རྨི་ལམ་མིན་ན་རུང་།
གལ་ཏེ་རྨི་ལམ་ཡིན་ན་སད་པར་མ་གྱུར་ཅིག་སྙམ་ཚོགས་ཀྱི་འཁོར་ལོ་ལ་རོལ།
ཕྱི་ཉིན་ནས་དཔལ་འཁོར་ལོ་སྡོམ་པའི་དཀྱིལ་འཁོར་དུ་དབང་བསྐུར་བས།
འདི་མཚོན་བྱེད་ཡིན། མཚོན་བྱ་དོན་གྱི་དཀྱིལ་འཁོར་ནི་འདིའོ་ཞེས་བར་
སྣང༌ དུ་ བདེ་ མཆོག་ གི་ དཀྱིལ་ འཁོར་ མངོན་ སུམ་ དུ་ བཞུགས་ པ་ མཇལ།
དཔའ་བོ་དང་མཁའ་འགྲོ་མ་ནམ་མཁའི་སྤྲིན་ཕུང་ཙམ་གྱིས་མགྲིན་གཅིག་ཏུ་
གསང་མཚན་དཔལ་བཞད་པ་རྡོ་རྗེ་ཞེས་བཏགས་སོ། །དབང་གོང་མ་དངོས་
དབང་དུ་མཛད། དཔེའི་ཡེ་ཤེས་ངོ་འཕྲོད། དེ་ནས་སྒྱུ་ཐོད་གདན་གསུམ་
910



རྡོ་རྗེ་གུར་དགྱེས་རྡོར་ཡབ་ཡུམ་རྣམས་ཀྱི་དབང་རྒྱུད་བཤད་མན་ངག་དང་
བཅས་པ་གནང༌། འདུས་པའི་རིམ་ལྔ་དང་གདན་རྫོགས། དགྱེས་རྡོར་བསྲེ་
འཕོ། མཱ་ཡཱའི་སྒྱུ་མ་སུམ་བརྒྱུད་སོགས་དང་ཁྱད་པར་དུ་ཕྱག་རྒྱ་ཆེན་པོའི་ཁྲིད་
སོགས་བཀའ་བབས་ཆེན་པོ་བཞི་མ་དྲུག་གི་མན་ངག་ཐམས་ཅད་བུམ་པ་གང་
བྱོའི་ཚུལ་དུ་གནང་བ་ཡིན་ཏེ། ནོར་ཟང་ཟིང་གི་འབུལ་བ་མ་མཆིས་ཏེ། །
ལུས་རྡུལ་དུ་བརླག་པའི་ཞབས་ཕྱི་ཡིས། །ཐུགས་གཏིང་ནས་མཉེས་པའི་་་་
གནད་ཀ་དེས། །རྒྱུད་ཟབ་མོ་དགྱེས་པ་རྡོ་རྗེ་དང་། །བྱིན་རླབས་ཅན་གྱི་
བདེ་མཆོག་དང༌། །སྙིང་པོ་མ་ཧཱ་མཱ་ཡཱ་དང༌། །དཔལ་ནམ་མཁའ་ལྟ་བུའི་
གསང་འདུས་དང་། །བཀའ་སྲུང་ཅན་གྱི་གདན་བཞི་དང་། །སྤྲུལ་པ་སངས་
རྒྱས་ཐོད་པའི་རྒྱུད། དོན་མཐར་ཐུག་སྟོན་པ་སྙིང་པོའི་སྐོར། །ཞེས་སོགས་
གསུངས་པ་ལྟར་རོ། །ལྷོ་བྲག་གཉའི་བྲག་ལ་བསྒོམ་དུ་བཅུག དེ་ལྟར་ཚར་
བཅད་ལ་ལོ་བཞི། རྗེས་འཛིན་ལ་ལོ་གཉིས་དང་ཟླ་བ་བརྒྱུད་ཀྱི་རིང་ལ་་་་
བཞུགས། བདེ་མཆོག་དགྱེས་རྡོར་སོགས་ལྷག་པའི་ལྷ་མང་པོའི་དཀྱིལ་འཁོར་
གཟིགས། ཟད་པར་ས་ལ་སོགས་པའི་རྫུ་འཕྲུལ་དང༌། གྲོང་འཇུག་སོགས་
ལས་ཚན་བཅུ་གཉིས་གྲུབ་པའི་རྫུ་འཕྲུལ་སོགས་ཀྱི་བཀོད་པ་མཇལ་བས་བླ་མ་
སངས་རྒྱས་དངོས་ཀྱི་འདུ་ཤེས་ཐོབ། དེ་ནས་མནལ་ལམ་དུ་ཡུལ་གྱི་ཁང་པ་
ཞིག་པ་ཡུམ་གྲོངས་སྲིང་མོ་འཁྱར་བ་སོགས་བྱུང་ནས་ཡུལ་དུ་འབྱོན་པར་འདོད་
པའི་གནང་ཞུར་སྐུ་མདུན་དུ་ཕྱིན་པས་བླ་མ་གཟིམས་ནས་དབུ་ལ་ཉི་ཞུར་ཕོག་
པ། ཡུམ་གྱིས་གསོལ་འདྲེན་བྱེད་པ་དང་སྟབས་ཐུག གཙང་ལ་ཡར་འགྲོའི་
གླུ་ཕུལ་བས། ཁྱོད་འགྲོ་ན་བཏང་ཆོག་མོད་ང་གཉིད་པ་དང་ཐུག་པས་སླད་
ནས་མི་འཕྲད། མཁར་དང་ངའི་མགོར་ཉི་མ་ ཤར་བས་ཁྱོད་ཀྱིས་བཀའ་་་
བརྒྱུད་ཀྱི་བསྟན་པ་ཉི་མ་ཤར་བ་ལྟ་བུར་བྱེད། ཡུམ་གྱིས་ཟས་ཁྱེར་བས་ཏིང་
ངེ་འཛིན་གྱིས་འཚོ་བའི་རྟགས་ཡིན་གསུངས་ཏེ་གདམས་ངག་ལྷག་མ་རྣམས་
911



ལྷག་ལུས་མེད་པར་གནང་། སྡུག་ཐུག་པའི་དུས་སུ་འདི་ལ་ལྟོས་གསུང་ནས་
ཤོག་དྲིལ་ལ་ཐམ་མ་གསུམ་གནང་། ཁྱོད་ལ་བྱིན་དང་གཞན་ལ་བྱིན། །གལ་
ཏེ་སྲང་ལ་བཅས་ཡོད་ན། །སུམ་འགྱུར་བས་ཀྱང་མི་ལྷག་རི། །ཞེས་གསུངས་
ཏེ་དོན་བརྒྱུད་ཀྱི་བསྟན་པ་གཏད་ཆོས་ལའི་བར་སྐྱེལ་ཐུང་མཛད་དེ་ཕྱག་སྤྱི་བོར་
བཞག་ནས་སྨོན་ལམ་དང༌། གཙང་སིལ་མ་ལ་ཡི་ལ་རྩེ་ན། །བརྟན་མ་བཅུ་
གཉིས་ཀྱི་བསུ་མ་ཡོད། །སང་ཉིན་འགྲོ་བའི་ལམ་ཁ་ན། །དཔའ་བོ་མཁའ་
འགྲོའི་སྐྱེལ་མ་ཡོད། །ཕ་ཡུལ་ཆེན་པའི་མཁར་ཞིང་ན། །མི་རྟག་སྒྱུ་མའི་
སློབ་དཔོན་ཡོད། །ཨ་ནེ་སྲིང་མོའི་ཉེ་འཁོར་ན། །སྒྱུ་མ་བཤིག་པའི་མན་
ངག་ཡོད། །ཡུལ་མི་རྩིས་ཆུང་བའི་རང་ཡུལ་དེར། །འཕྲལ་གཡེང་བ་མེད་
པའི་དགེ་སྦྱོར་ཡོད། །སོགས་འབྱུང་འགྱུར་རྣམས་ལུང་བསྟན་མཛད་དེ་་་་་
ཕེབས། རྔོག་ལ་ཕྱི་ཕྱག་མཛད་དེ་ཡུལ་དུ་སླེབས་པས། ཡུམ་འདས། སྲིང་ །
མོ་འཁྱར། ཁང་པ་ཕལ་ཆེར་ཞིག་ཁང་ཞིང་རྣམས་ཆོས་སྐྱོང་ལ་འཇིགས་ཏེ་
བདག་མེད་དུ་ལུས་འདུག དེར་སྐྱོ་ཤས་གཏིང་ནས་ལངས། ཨ་མའི་རུས་པ་
རྙེད། དེ་ལ་གླན་ལོའི་དབོན་པོའི་རྩར་བྱོན་ནས་བསྲེག་སྦྱངས་དང་སཙྪ་་་
བཏབ། ཡོན་དུ་དཀོན་བརྩེགས་ཀྱི་པུ་སྟི་ཀ་རྣམས་ཕུལ། ཞག་གཅིག་་་་
བཞུགས། རྐང་ཚུགས་ཕུག་ཏུ་བཞུགས། དེར་ཨ་ནེ་ཁ་སྤྱང་བགྱིས་ཏེ་ཞིང་
ཐབས་ཀྱིས་བླངས། རིན་མཚོན་པ་སྤྲད་པ་ཁྱེར་ནས་བྲག་དཀར་རྟ་སོར་བྱོན་
ལོ་གསུམ་དུ་མི་ཟས་ཙམ་གསོལ། དེ་ནས་ལོ་དྲུག་ཏུ་ཟུའི་འཚོ་བ་ལ་བརྟེན་
ནས་བསྒོམས། དེ་ཁྱི་ར་བས་མཐོང་སྟེ་མིའམ་འདྲེ་གང་ཡིན་མ་ཕྱེད་སྐབས།
སོ་སྒོ་ལ་བརྟགས་པས་ཐོས་པ་དགར་ཤེས་པ་ལས་འཕྲོས་ཏེ་སྲིང་མོ་དང་མཛེས་
སེ་གཉིས་ཀྱིས་རྩམ་པ་དང་ཤ་ཆང་དུ་མ་ཞིག་ཕུལ་ཏེ་གསོལ་བས་ཁམས་འདུས་
ཀྱིས་བསྒོམ་མི་ནུས་པ་ཙམ་བྱུང༌། དེར་ཤོག་དྲིལ་ལ་གཟིགས་པས་སྔར་རྩ་ནང་
དུ་རླུང་སེམས་འདུ་རྒྱུ་ཟས་ངན་པས་མ་སློང་བ་དེས་བསླངས་པར་ཤེས་དེའི་
912



ལུགས་བཞིན་བཅོས་པས་བོགས་སུ་ཐོན་གསང་གནས་ཀྱི་རྩ་མདུད་གྲོལ་གྲུབ་པ་
ཐོབ་ནས་སྨིན་ཁྱུགས་གྲིབ་མ་རྫོང་དུ་ཕར་འཕུར་ཚུར་འཕུར་མཛད་ཀྱིན་་་་་
བསྒོམས། ལིང་བ་བྲག་ཏུ་དབུ་མའི་མར་སྣར་མེ་རླུང་ཚུད་པས་བྲག་སྲིན་མོའི་
ཆོ་འཕྲུལ་དང༌། དེ་ནས་བྲག་དམར་མཆོང་ལུང་ལ་སོགས་པར་བྱོན། ལྷག་
པར་ལ་ཕྱིར་བྱོན་ནས་ལྷ་ཆེན་པོ་ཚོགས་ཀྱི་བདག་པོ་དམ་ལ་བཏགས། སློབ་
བརྒྱུད་རྣམས་ཀྱི་སྦྱིན་བདག་བྱེད་པར་ཁས་བླངས་རང་སྲོག་མདངས་གསོལ་དུ་
ཕུལ། དེ་ནས་དགུན་དེ་གཤེན་རྡོར་མོ་ཤཱཀྱ་གུ་ཎ་སོགས་བན་སྐྱེ་དྲུག་ཆོས་ཞུ་
བར་འོང་ བའི་ལུགས་བྱས། འཚོ་ཆས་ཉུང་ངུ་ཞིག་ལས་ བསྣམས་ མ་བྱོན།
ཁོང་རྣམས་ལ་སྒང་ནས་ལོག་བྱོན། དེ་དགོངས་ནས་ཁ་མོ་ཆེ་བབས། ཟླ་བ་
ལྔ་ཙམ་ལ་ལམ་མ་བྱེ། བུ་སློབ་རྣམས་ཀྱིས་གྲོངས་ཡོད་སྙམ་མཆོད་འབུལ་བྱས།
དེ་ནས་སོས་ཁོང་རྣམས་ཀྱིས་སྤུར་རུས་བཙལ་དུ་སོང་བས། གསའ་ཞིག་ ཕ་
བོང་ནས་བྱ་ར་བྱེད་པ་མཐོང་། དེ་ནས་དུད་པ་དང་གསུང་ཐོས་འཚོ་ཆས་
ཅུང་ཟད་ལས་མ་ཟད་འདུག་པས་བསམ་གཏན་གྱིས་འཚོ་བར་ཤེས་ནས་དད་པ་
ལྷག་པར་འཕེལ། ཡུལ་དུ་གདན་དྲངས། དེར་བསུ་མི་རྣམས་བྲོ་རྩེ་བས་
ཐུགས་འུར་ནས་ཕ་བོང་འདམ་བཞིན་བརྫིས། དེ་ནས་མི་མ་ཡིན་གྱི་གདུལ་བྱ་
འགའ་རེ་བཏུལ་ནས་མིའི་འདུལ་བྱའི་ཐོག་མ་ར་ལའི་ཟ་འོག་ཕུག་ཏུ་བཞུགས་
སྐབས། ཡུལ་དེའི་ཕྱུགས་རྫི་རྣམས་མདུན་དུ་བྱུང་བར་བྱིས་པ་ཞིག་རྗེ་བཙུན་
མཐོང་བས་སྣང་བ་འགྱུར་ཏེ། ཆོས་ཞུར་ཡང་ཡང་འོང་བ་ལ། མ་དང་ཁུ་
བོས་སྡང་བོ་བྱས་ཕྲུ་རློག་ཏུ་བཅུག་པས་ཆུང་ངུ་ནས་མཛེས་ཟིན། དེ་ལ་རྗེ་
བཙུན་གྱིས་སྒོམ་བཟླས་འདྲ་བསླབས། རྒྱ་གར་དུ་ཛོ་གི་བཞི་དང་འགྲོགས་ཏེ་
བ་ལ་ཙནྡྲ་མཇལ་ཕྱག་རྡོར་གཏུམ་པོའི་སྐོར་རྣམས་ཞུས་ཏེ་བསྒོམས་པས་ནད་
སོས་ལོ་གཅིག་ནས་ཚུར་འཁོར། དེའི་ཚེ་རྗེ་བཙུན་ཕུག་པའི་སྒོ་བརྩེགས་ནས་
བཞུགས། བུ་ཆུང་དེས་རྗེ་བཙུན་གར་བཞུགས་རྩད་བཅད་པས། དང་པོ་དེ་
913



སྐད་ཟེར་བ་ཞིག་གོ། ད་གར་སོང་མ་ཤེས་ཟེར། སྔར་གྱི་ཕུག་སྒོ་བརྩེགས་ཕ་
དེ་བཤིག་པས་རྗེ་བཙུན་སྐུ་ཀྲོང་ངེ་བཞུགས་འདུག ཁྱོད་ཀྱིས་དོན་འགྲུབ་བམ་
གསུངས། དེ་ཁར་བཞག་དགེ་བསྙེན་དང་སེམས་བསྐྱེད། དཔལ་བདེ་
མཆོག་གི་དབང་དང་བསྲེ་འཕོ་སོགས་ཀྱི་གདམས་པ་སྩལ་ཏེ་བསྒོམ་དུ་བཅུག་
པས་བདེ་དྲོད་འབར་རས་རྐྱང་མཛད། ཐམས་ཅད་ཀྱིས་རས་ཆུང་པ་ཞེས་
བསྒྲགས། དེ་ནས་ཐུགས་སྲས་བུ་སློབ་ཕལ་ཆེར་འདུས། དེ་ནས་ཆུ་བར་དུ་
བྱོན། སྨན་ལུང་དུ་བཞུགས་སྐབས་ཚེ་རིང་མས་གཡོས་ཏེ་སྣང་སྲིད་ལྷ་འདྲེའི་
དམག་ལྷགས་ཏེ། བར་ཆད་ལུང་བསྟན་གྱིས་ཚོམས་པ་བསྐྱེད། མི་བསྲུན་
པའི་བྱ་བ་ཡོད་དགུས་བསམ་གཏན་གྱི་དྲོད་ཉུལ་དུ་བྱུང་བ་རྣམས་གསུང་ངག་
བདེན་པའི་ཚིག་གིས་བཀྲོལ། ཕྱག་རྒྱ་གཉན་པོའི་ཟིལ་འོག་མནན། །རང་
རྟགས་སྲོག་གི་སྙིང་པོ་བཞེས། །བཀའ་འབངས་བགྱིད་པར་གཙིགས་་་་་་
ཕབ། །ལྷག་པར་བཀྲ་ཤིས་ཚེ་རིང་མས་གཙོས་པ་རྣམས་ལྟ་བ་དབུ་མ་ཆེན་
པོར་གཏན་ལ་ཕབ། སྒོམ་པ་ལམ་གྱི་རིམ་པ་བསྐྱེད་རྫོགས་ཀྱི་གནད་བཅུན།
སྤྱོད་པ་འཕྲང་སྒྲོལ་གནད་ཀྱི་བར་དོར་ཕྱེ་ནས་བསྟན། སྒྲུབ་བརྒྱུད་ཡོངས་ཀྱི་
སྲུང་མར་མངའ་གསོལ་རྗེ་བཙུན་ཉིད་ཀྱི་ལས་ཀྱི་ཕྱག་རྒྱུར་བཞེས། ང་ཡི་་
བསྟན་པ་མི་མ་ཡིན་ཚེ་རིང་མ་དང་། མི་དབུས་པ་སྟོན་པ་དེས་འཛིན་པ་ཡིན་
གསུངས། དུས་དེར་མགྲིན་པ་ལོངས་སྤྱོད་འཁོར་ལོའི་རྩ་མདུད་གྲོལ་བ་ཡིན་
ནོ། །ཆུ་ལ་མི་བྱིང་བས་ཞུ་ཡས་དར་མ་དབང་ཕྱུག་དང་། ཁྱི་དང་ཤ་བ་མ་
སྨད་ལྟར་དུལ་བས་ཁྱི་ར་བ་མགོན་པོ་རྡོ་རྗེ་བཏུལ། མཚོ་མ་ཕམ་ཕྱག་སོར་གྱི་
རྩེ་ལ་ལེན་པ་དང་། ཏི་སེའི་རྩེར་གཤེགས་པའི་རྫུ་འཕྲུལ་གྱིས་ནཱ་རོ་བོན་ཆུང་
མིང་སྲིང་བཏུལ། སྲིང་མོ་ནི་བླ་མ་ཚེ་དབང་རིག་འཛིན་གྱི་ཡུམ་ཚེའི་རིག་
འཛིན་བརྙེས་པ་དེ་དང༌། བོན་ཆུང་དེའི་སློབ་མ་སྟག་ལ་མེ་འབར་གྱི་སྤྲུལ་
པར་བཤད། སྲིང་མོ་དེ་ཕྱག་རྒྱུར་མཛད་དེ་དྭངས་མ་དབང་དུ་མཛད་པས་
914



ཐུལ་བ་ཡིན། ཐོང་ལའི་ལ་ཐོག་ཏུ་དམ་པ་སངས་རྒྱས་དང་རྫུ་འཕྲུལ་འགྲན་
སྤངས་རྟོགས་མཉམ་པར་ཞལ་གྱིས་བཞེས། རས་ཆུང་བ་ལུས་མེད་མཁའ་
འགྲོའི་ཆོས་སྐོར་ཕྱི་མ་རྣམས་ལེན་པར་བརྫངས། ཚུར་འཁོར་དུས་རས་ཆུང་
བའི་ང་རྒྱལ་གཅོག་ཕྱིར། གཡག་རྭ་ཆེ་རུ་མ་སོང་། རྗེ་བཙུན་ཆུང་དུ་མ་སོང་
བར་དེའི་ནང་དུ་འཁྲུལ་འཁོར་ལྡེམ་ལྡེམ་བཞུགས་པ་དང་། དཔེ་ལ་ཆགས་
པས་རྐྱང་མ་བརྒྱ་བུ་བརྒྱ། སྤྱང་ཀི་མ་བརྒྱ་བུ་བརྒྱའི་འབྲོས་དེད་དང༌། རྗེ་
བཙུན་རང་བདེ་དགྱེས་གསང་འདུས་གདན་ཐོད་མཱ་ཡཱ་དྲུག་ཏུ་བསྟན་པ་དང་།
བཀའ་བརྒྱུད་བླ་མ་དང་སྔགས་ཀྱི་དཀྱིལ་འཁོར་དང་། ཕ་བོང་རྟ་ལྟར་ཞོན་
ནས་རྒྱུག་པ། ཆུ་ལྟར་ཕྱར་བ། འདམ་ལྟར་རྫི་བ་སོགས་སྐུ་གསུང་ཐུགས་ཀྱི་
བཀོད་པ་མཛད་ནས་ང་རྒྱལ་བཅོམ། བལ་པོ་རྫོང་དུ་དྷརྨ་བོ་དྷི། ཤཱི་ལ་བྷ་རོ་
གཉིས་ཀྱིས་འདུད་ཕྱག་མཛད། ཚེ་རིང་མ་དམར་ཐབ་ཀྱིས་ཉམས་ནས་འཆི་
བ་ལ་ཐུག་སྣང་སྲིད་ཀྱི་ལྷ་འདྲེ་ཀུན་འཁྲུགས་པར་རྗེ་བཙུན་གདན་དྲངས་ཏེ་རྗེ་
མར་པ་དང་། བ་རི་ལོ་ཙཱ་ནས་བརྒྱུད་པའི་རྣམ་རྒྱལ་མའི་གཟུངས་ཆོག་མཛད་
དེ་ཚེ་བསྲིང་བར་མཛད། དེ་ནས་མི་རིང་བར་དབུས་པ་སྟོན་པ་རྗེ་བཙུན་གྱི་
རྫུ་འཕྲུལ་གྱིས་ཐུགས་རྒྱུད་བསྐུལ་ནས་བཀུག མཇལ་དུས་ཆང་བཞེས་འཕྲོ་དེ་
གནང་ བས་ ལྷག་ མ་ མེད་ པར་ བཞེས་ པས་ བརྒྱུད་ པ་ ཟིན་ པར་ དགོངས།
བསོད་ནམས་ཚོགས་ཆེན་བསགས་ལས་བྱུང་། །སེམས་ཅན་ཀུན་གྱི་རིན་པོ་
ཆེ། །ཞེས་གསུངས། སིནྡྷ་རའི་དཀྱིལ་འཁོར་ལ་བརྟེན་ཏེ་ཕག་མོའི་བྱིན་
རླབས་མཛད། ཕྱག་ཆེན་ཆོས་དྲུག་སོགས་གནང་། ངའི་གཏུམ་མོ་ཨ་ཐུང་
འདི་སྒོམས་ཤིག་དང་སང་ཕོད་ད་ཙམ་ སེམས་ཀྱི་ངོ་བོ་མཐོང་བར་འགྱུར་་་་་
གསུངས་ནས་བསྒོམ་པས་དེ་ཁོ་ན་ཉིད་མངོན་སུམ་དུ་མཐོང་། གཞན་ཡང་
དཔལ་འཁོར་ལོ་བདེ་མཆོག་ལྷ་ལྔ་དང་ལྷ་བཅུ་གསུམ་མའི་དབང་བསྐུར་སྐབས།
མི་ང་ན་སོ་རྒས་པས་བུམ་པ་སོང་ལ་དབང་བསྐུར་བར་གྱིས་ཤིག་གསུངས་པས་
915



བུམ་པ་འཕུར་ཏེ། དྭགས་པོའི་མགོར་བབས་ནས་དབང་བསྐུར། རིམ་ལྔ་
བསྲེ་འཕོ་སོགས་རྫོགས་རིམ་རྣམས་ཀྱང་སྨིན་ཁྲིད་དུ་སྩལ། རས་ཆུང་བས་རྡོ་
རྗེ་ཕག་མོའི་བྲིས་ཐང་ལ་རབ་གནས་ཞུས་པས། ཡེ་ཤེས་པ་མངོན་སུམ་དུ་བྱོན་
ནས་ བྲིས་ སྐུར་ ཐིམ་ པ་ དང་། བྲིས་སྐུའི་ དབུ་ སེང་ བྱས་ ཏེ་ མེ་ ཏོག་ བཞེས།
མཐར་དགུང་ལོ་གྱ་བཞི་ལ་གཤེགས་པའི་ཚེ་འདི་ནས་མངོན་དགའི་ཞིང་དུ་བྱོན་
ནས་ཞིང་ཡོངས་སུ་སྦྱང་བར་མཛད་དོ་ཞེས་ཞལ་གྱིས་བཞེས། མྱ་ངན་ལས་
འདས་ནས་རས་ཆུང་བ་མ་བྱོན་གྱི་བར་དུ་སྐུ་སྤུར་གྱིས་ཞུགས་མ་བཞེས། ཞལ་
ཆེམས་སུ་ངའི་ཐབ་ཀའི་འོག་ན་གསེར་ཡོད་པས་སྤུར་མཆོད་གྱིས་གསུངས་པས།
ཐབ་ཀའི་འོག་གཡེང་བས། ཀཱ་ཤིའི་རས་ཁ་གང་། གྲི་ཆུང་རྩེ་མོས་སྙུང་འོང་
བ། ལྟག་པས་མེ་ཐོན་པ། སོས་གྲི་འོང་བ་གཅིག་དང་། བུར་དཀར་རྡོག་
གཅིག ཤོག་དྲིལ་གཅིག་འདུག་པ་བཀླགས་པས་སྟོད་དུ། བུར་རྡོག་འདི་
དང་རས་འདི་གྲི་འདིས་གཏུབས་པས་ཟད་པར་མི་འགྱུར་གྱིས་སེམས་ཅན་ལ་ཅི་
ཁྱེད་ཁྱེད་གྱིས། བུ་རམ་མྱང་ཚད་རེས་ལ་རེག་ཚད་ངན་སོང་ལས་ཐར་བ་ཡིན་
ཏེ། མི་ལ་རས་པའི་ཏིང་འཛིན་གྱི་ཟས་དང་། རེག་གྲོལ་གྱི་གོས་ཡིན་ནོ། །
སེམས་ཅན་གང་གི་རྣ་བར་ངའི་མིང་ཐོས་ནས་དད་པ་དེ་རྣམས་སྐྱེ་བ་བདུན་དུ་
ངན་འགྲོར་མི་སྐྱེ། མི་ལ་རས་པ་ལ་གསེར་ཡོད་ཟེར་མི་རྣམས་ཀྱི་ཁར་རྐྱག་
གོང་ཅིག་ཆུག་བྱ་བ་འདུག ཡི་གེའི་སྨད་ན། རྣལ་འབྱོར་ང་ཡི་ཏིང་འཛིན་
ཟས་ཞེས་སོགས་འདུག གྲི་དེས་བུར་རྡོག་དང་རས་གྲངས་མེད་དུ་གཏུབས་
པས་དང་པོ་དང་ཆེ་ཆུང་མཉམ་པ་ཁོ་ནར་གྱུར། མི་ཀུན་ལ་བཀྱེས་པས་དེ་
དག་མི་རབས་རེར་ཟད་མེད་དུ་འཕེལ་ཞིང་མྱོང་བ་དང་རེག་པས་ནད་དང་སྡུག་
བསྔལ་ཞི་ཞིང་དཀར་ཆོས་ལ་བློ་འགྱུར་བ་ཁོ་ན་བྱུང་ངོ༌། ། །
སྐབས་དེ་རྣམས་སུ་མེ་ཏོག་གི་ཆར་ས་ལ་བབ་པ་རྣམས་ཀྱང་མིས་རེག་ན་
ཡལ་འགྲོ་ཞིང་། མ་ཡལ་བ་རྣམས་ཀྱང་ལྟ་བས་ཆོག་མི་ཤེས་པ་ཁོ་ན་བྱུང་
916



ངོ༌། །དེའི་ཚེ་རས་ཆུང་བ་ལོ་རོ་དོལ་གྱི་དགོན་པ་ན་བཞུགས་པ་ན། ནམ་
གུང་ཡོལ་དུ་ཉམས་ཀྱི་སྣང་བར་ཆུ་བར་ན་ཤེལ་གྱི་མཆོད་རྟེན་འོད་ཀྱིས་ནམ་
མཁའ་ཁེངས་པ་གཅིག་མཁའ་འགྲོ་རྣམས་ཀྱིས་བཏེགས་ནས་ཞིང་ཁམས་གཞན་
དུ་དྲངས་འགྲོ་བའི་སྣང་བ་བྱུང་བས། རྗེ་བཙུན་སྐུ་གཤེགས་པར་དགོངས་
ནས་བྱོན་པས་བོད་འགྲོས་པའི་ཟླ་ལམ་གཉིས་སྔ་དྲོ་ཞིག་གིས་བཅད་དེ་ཆུ་བར་
དུ་བྱོན་པས་ལམ་ཁར་རྗེ་བཙུན་དང་མཇལ་བས་སྐུ་ཡལ་བ་མི་བདེན་པར་འདུག་
སྙམ་པ་བྱུང་ངོ༌། །སྤུར་གྱི་རྩར་སློབ་མ་གསར་པ་རྣམས་ཀྱིས་མ་བཏང་བར་
རས་ཆུང་པ་ཡུས་ཏེ་བརྒྱལ། བརྒྱལ་སངས་པ་དང་སྤུར་ཁང་ནང་ན་མེ་རང་
འབར་བ་དེ་ཕྱག་གཅིག་གིས་མེ་ལྕེ་མནན། གཅིག་གིས་ཞལ་འགྲམ་སྐྱོར་ཏེ།
ཁོ་རེ་ཚོ་འབག་བརྒྱ་བས་སེངྒེ་གཅིག་དགའ་བ་དེ་རས་ཆུང་པ་ཡིན་ཡར་ཐོང་།
རས་ཆུང་པ་ཡང་དེ་ལྟར་ཡུས་མི་དགོས་གསུངས་ནས་རས་ཆུང་པར་རྡོ་རྗེའི་
མགུར་བཞེངས་པར་མཛད་དོ། །སྣང་བ་དག་པའི་ངོར་སྐུ་དེས་མཁའ་སྤྱོད་དུ་
གཤེགས། འབྲིང་གིས་ཤེལ་གྱི་མཆོད་རྟེན་དང་སེངྒེ་ལ་ཆིབས་ནས་གཤེགས་
པ་དང་། ཐ་མས་ཀྱང་སྤུར་གཉིས་བྱུང་བ་བྲིན་དང་ཆུ་བར་གཉིས་ཀར་བཞུ་
བ་དང་གདུང་རུས་མ་བཞག་པའི་མཐོང་སྣང་སོགས་བྱུང་ངོ༌། །
དེ་ལྟར་རྗེ་མི་ལའི་རྣམ་ཐར་འདི་ནི་གྲགས་ཆེ་བ་རྣམས་ཀྱི་ལུགས་ལས་ས་
བཅད་ཙམ་ཞིག་བསྡུས་པ་ཡིན་གྱི་ཞི་བྱེད་རི་པ་བྱབས་མའི་རྣམ་ཐར་མི་འདྲ་བ་
བརྒྱ་དང་ཉེར་བདུན་གཟིགས་ པར་གསུངས་པ་དེས་མཛད་ པའི་རྣམ་ཐར་་་་་
མཐོང་བར་རྗེ་འདི་མཐར་རྫོགས་ཆེན་གྱིས་གྲུབ་པ་བརྙེས་ཚུལ་དང༌། གཏེར་
བཞེས་ཚུལ་སོགས་མི་འདྲ་བ་མང་དུ་འདུག་པ་རྣམས་འདིར་བཀོད་པར་མ་བྱས་
སོ། །
24. རས་ཆུང་རྡོ་རྗེ་གྲགས་པ།
སློབ་མའི་གཙོ་བོ་རས་ཆུང་རྡོ་རྗེ་གྲགས་པ་ནི། གུང་ཐང་དུ་གཉན་དར་
917



མ་གྲགས་ཀྱི་སྲས་སུ་འཁྲུངས་པས་རྡོ་རྗེ་གྲགས་སུ་བཏགས། སྐུ་འབྲས་གཙང་
བ་ལྷ་ཕྲུག་ལྟ་བུ་ཡོད་ཡུམ་དང་ཁུ་བོ་འདུས་པས་ཤིན་ཏུ་སྡང་བར་བྱུང་། ཀློག་
གི་ཟས་ཡོན་གྱིས་མ་ཁུ་བསྐྱངས། རྗེ་མི་ལ་དང་མཇལ་སྟེ་སྒོམ་སྐྱེས། མཛེ་
བྱུང་བས་རྒྱ་གར་གྱི་བ་ལ་གཏུམ་པོ་ཙ རྗེ ་གཏུམ་པོ་ཁྱུང་ཤམ་སོགས་ཞུས། རྗེ་
མི་ལ་བསྟེན་པས་རས་ཆུང་པར་གྲགས། ལུས་མེད་མཁའ་འགྲོའི་ཆོས་སྐོར་
རྣམས་ལེན་པ་ལ་རྒྱ་གར་དུ་མངགས་ཏེ་བྱོན། ཏི་པུ་པ་དང་མཁའ་འགྲོ་གྲུབ་
པའི་རྒྱལ་མོ། བལ་བོ་ཡེ་རང་པ་རྣམས་ལས་གདམས་ངག་མཐའ་ཡས་པ་་
གསན། ཏི་པུ་བས་རྗེ་མི་ལ་ལ་ཨ་ག་རུ་ནག་པོའི་ཕྱག་འཁོར་སོགས་ཀྱི་སྐྱེས་
བསྐུར། བླ་མ་ཨ་མོ་གྷ་བཛྲ་དང་མཇལ། གདམས་པ་མང་པོ་ཞུས། བོད་
ཕྲུག་སྙིང་རྗེ་བ་འདུག་སྟེ་ཁྱོད་ལ་ཞག་བདུན་གྱི་ཚེ་ལས་མི་འདུག་གསུངས་པ།
བླ་མ་ཏི་པུ་པར་ཞུས་པས་གྲུབ་པའི་རྒྱལ་མོ་མཇལ་བར་མངགས་ནས་ཚེའི་་་
གདམས་པ་ཀུན་གནང་བ་ཡིན། འདི་ལ་ཇོ་ནང་རྗེ་བཙུན་གྱིས་བཀའ་བཀྱོན་
མཛད་མོད་ཁོང་པས་པད་དཀར་ཆོས་འབྱུང་ལེགས་པར་མ་བཀླག་པའི་གསུང་
ཁོ་ནའོ། །
རས་ཆུང་པས་ཕལ་སྐད་མཁས་ཀྱང་ལེགས་སྦྱར་མི་བྱང་བས་ལོ་ཙཱ་བས་
དཔེ་ལ་ལྷད་བཅུག་པ་རྣམས་བལ་པོར་རྣལ་འབྱོར་མ་ཞིག་གིས་བསལ། རྗེ་
བཙུན་མི་ལས་ཀྱང་རས་ཆུང་བ་ཤེལ་གྱི་མཆོད་རྟེན་དུ་རྟག་ཏུ་གཟིགས། མུ་
སྟེགས་ཀྱི་སྟོན་པ་ཞིག་ལསོ་ཕན་གནོད་ཀྱི་མན་ངག་མང་དུ་ཞུས་པས་དེ་ཕྱིན་
རླུང་ནག་གིས་བཏུམས་པར་གཟིགས། བླ་མ་ལ་ཕྱག་ལན་རེ་བ་དང༌། ལོག་
རྟོག་སྐྱེ་བ་དང་། ཐུགས་རྒྱལ་སྐྱེ་བ་ཐམས་ཅད་འདི་ལས་བྱུང་། བླ་མས་
དཔལ་ཐང་ནས་བསུས་ཏེ་གཡག་རུའི་སྐོར་དང་རྐྱང་མགུར་གྱི་སྐོར་རྣམས་བྱུང་
ཞིང་མུ་སྟེགས་ཀྱི་ངན་སྔགས་རྣམས་བསྲེགས། དད་པ་ལོག་པ་རྣམས་རྫུ་་་
འཕྲུལ་མང་པོས་བཏུལ་ཏེ་སླར་གསོལ་བ་བཏབ་པས་མཁའ་འགྲོའི་ཆོས་རྣམས་
918



ཚང་བར་བྱུང་སྟེ་དད་པ་ལྷག་པར་སྐྱེས་ནས་སྔར་ལོ་བཅུ་གཉིས་ཕྱགས་ཕྱི་བྱས།
ད་དུང་ལོ་བཅུ་གཉིས་མི་འབྲལ་བའི་དམ་བཅའ་ཕུལ། ཚེའི་དབང་བསྐུར་
སོགས་མན་ངག་རྣམས་བླ་མ་ལ་ཡང་ཕུལ། རས་ཆུང་བ་དབུས་སུ་བྱོན་པས།།
ཁྱོད་ལ་འཇིག་རྟེན་པའི་ཁྱི་མོ་དམར་མོ་ཞིག་གིས་རྐང་པ་ནས་འཛིན་པར་འདུག་
གོ་དེ་ལ་ཟོན་ཆེར་གྱིས་ཤིག་གསུངས་ལྟར། ལྷ་ལྕམ་ལྡེམ་བུའི་སྐོར་གྱིས་ཐུགས་
བྱུང་སྟེ་བླ་མའི་དྲུང་དུ་བྱོན་ནས་རིང་དུ་བཞུགས། སྙེ་ནམ་བྲོད་པ་ཕུག་ཏུ་
མཁའ་འགྲོ་སྙན་བརྒྱུད་ཀྱི་གདམས་པ་རྣམས་ཚང་བར་གནང་། སུམ་ཕྲོང་དུ་
བལ་པོ་ཨ་སུ་དང་མཇལ། དེ་ནས་གཉལ་ལོ་རོའི་ཚེ་གོང་ཕུག་ཏུ་སྐུ་ལུས་མ་
སྤངས་པར་མཁའ་སྤྱོད་དུ་གཤེགས་སོ། །སློབ་མ་ཡང་། རྩའི་རྒྱལ་བའོ། །
ཙང་པ་བྱས་འགོལ་བ། བཙུན་ཆུང་མ། ཁྱུང་ཚང་པ། འབྲོ་སྒོམ། བུར་
སྒོམ་པ། རྟ་ཤོད་རས་པ། ཟངས་རི་རས་པ། ཀརྨ་པ་དུས་གསུམ་མཁྱེན་
པ། རྗེ་དྭགས་པོ་རིན་པོ་ཆེ་སོགས་སོ། །
25. བྷི་ར་ཛ། །
ཉི་མ་ལྟར་གྲགས་པ་དཔལ་ཟླ་འོད་གཞོན་ནུའི་རྣམ་ཐར་ནི་ཕྱི་ནས་འཆད་
པར་བྱ་ཞིང་། སྐར་ཆེན་ལྟ་བུ་ངན་རྫོང་སྟོན་པ་བོ་དྷི་རཱ་ཛ་ནི། རྗེ་ཉིད་ཀྱི་
བཀའི་སྡུད་པ་བོ་སྙེན་བརྒྱུད་རྒྱས་པའི་བཀའ་བབས་དང༌། རས་པ་ཞི་བ་འོད།
སེ་བན་རས་པ། ཁྱི་ར་རས་པ། འབྲི་སྒོམ་རས་པ། རས་པ་སངས་རྒྱས་
སྐྱབས་ཏེ་ཐུགས་ཀྱི་སྲས་བརྒྱད་དང་། གཤེན་སྒོམ་རས་པ། གླེན་སྒོམ་རས་
པ། རྩ་ཕུ་རས་པ། མཁར་ཆུང་རས་པ། རོང་ཆུང་རས་པ། སྟག་སྒོམ་
རས་པ། ཇོ་སྒོམ་རས་པ། དམ་པ་རྒྱག་ཕུ་བ།་ ལི་སྐོར་ཕྱི་རུ་བ། ལོ་སྟོན་
དགེ་འདུན་འབུམ། སྐྱོ་སྟོན་ཡོན་ཤཱཀ། འདྲེ་སྟོན་བཀྲས་འབར་ཏེ་ཉེ་སྲས་
བཅུ་གསུམ། མཚོ་ལྔའི་རས་ཆུང་མ། ས་ལེ་འོད་མ། དཔལ་དར་འབུམ། །
919



པེ་ཏ་མགོན་སྐྱིད་རྣམས་ནི་སྲས་རྣམས་ཀྱི་སྲིང་བཞི། དེ་རྣམས་ལས་རས་ཆུང་
པ། ཞི་བ་འོད་དང༌། ཁྱི་ར་རས་པ། རས་ཆུང་མ། དཔལ་དར་འབུམ།
ས་ལེ་འོད་རྣམས་ནི་སྐུ་ལུས་དེ་ཉིད་ཀྱིས་མཁའ་སྤྱོད་དུ་བྱོན། ལྕམ་ལྷན་ཅིག་
སྐྱེས་པའི་སྒྲོན་མ་ནི་རྗེ་བཙུན་སྐུ་བཞུགས་རིང་དཔེ་གཉེར་མཛད། དེ་ནས་
དཔེ་རྣམས་བསྣམས་ཏེ་ཨོ་རྒྱན་དུ་གཤེགས་པ་ཡིན་ནོ། །
26. རྗེ་ཟླ་འོད་གཞོན་ནུ།
རྗེ་བཙུན་གྱི་སྲས་ཀྱི་ཐུ་བོ་ཉི་མ་ལྟ་བུ་རྗེ་ཟླ་འོད་གཞོན་ནུ་ནི། སྔོན་གྱི་
སེམས་དཔའ་མེ་ཏོག་ཟླ་མཛེས། ཐུབ་པའི་སྤྱན་སྔར་ཟླ་འོད་གཞོན་ནུར་གྱུར་
པ། སྙིང་རྗེ་པདྨ་དཀར་པོའི་མདོ་ལས། ཀུན་དགའ་བོ་ང་འདས་ནས་མ་
འོངས་པའི་དུས་ན་བྱང་ཕྱོགས་ཀྱི་རྒྱུད་ཆུ་བོ་རོ་ཧི་ཏའི་ཀླུང་འགྲམ་ན་དགེ་སློང་
འཚོ་བྱེད་ཅེས་བྱ་བ་སྔོན་གྱི་རྒྱལ་བ་ལ་བྱ་བ་བྱས་པ། སངས་རྒྱས་བརྒྱ་སྟོང་
མང་པོ་ལ་བསྙེན་བསྐུར་བྱས་པ། དགེ་བའི་རྩ་བ་བསྐྱེད་པ། ཐེག་པ་ཆེན་པོ་
ལ་ཡང་དག་པར་ཞུགས་པ། སྐྱེ་བོ་མང་པོ་ལ་ཕན་པ་དང་བདེ་བའི་ཕྱིར་་
ཞུགས་པ། བྱང་ཆུབ་སེམས་དཔའི་སྡེ་སྣོད་འཛིན་པ། ཐེག་པ་ཆེན་པོའི་
བསྔགས་པ་བརྗོད་པ། ཐེག་པ་ཆེན་པོ་ཡང་དག་པར་སྟོན་པ་ཞིག་འབྱུང་བར་
འགྱུར་ཏེ། ཞེས་སོགས་རྒྱས་པར་ལུང་གིས་བསྟན་ནོ། །དེ་ཡང་ད་ལྟ་གཙང་
པོ་འདི་རྒྱ་གར་དུ་བབ་ཡོད་ཅིང་འདི་ལ་བྲཧྨ་པུ་ཏྲ་སྟེ་ཚངས་པའི་བུ་དང་ཆུ་བོ་རོ་
ཧི་ཏ་ཟེར་བ་ཡིན། དེ་ཟེར་པའི་རྒྱུ་མཚན་ཡང་གངྒཱ་སོགས་ནི་ཆུ་སྟོད་ཟླ་བ་མ་
གཏོགས་པར་དུས་ཀུན་ཏུ་ཁ་དོག་སྔོན་པོར་གནས་ཞིང་ཆུ་བོ་འདི་ནི་དུས་ཀུན་
ཏུ་ཁ་དོག་དམར་པོར་འབབ་པའི་ཕྱིར་དེ་སྐད་ཟེར་བ་ཡིན་ཞེས་ཡོད་དོ། །
བོད་རྣམས་ཀྱིས་མདོ་རྒྱུད་ཀྱི་གཞུང་ཚིག་སྟོད་སྨད་ལ་རྫུན་ཕལ་ལ་་་་་་
བསྒྲིགས་ནས་བཅོས་པའི་ལུང་བརྫུས་དང་མི་འདྲ་བའི་ལུང་བསྟན་འདིར་ནི། །
920



བྱང་ཕྱོགས་ཤེས་དང༌། ཆུ་བོ་རོ་ཧི་ཏའི་ཀླུང་འགྲམ་ཞེས་དང༌། འཚོ་བྱེད་
ཅེས་དང༌། ཐེག་པ་ཆེན་པོ་ཡང་དག་པར་སྟོན་ཞེས་རྗེ་འདི་འཁྲུལ་མེད་དུ་
ལུང་གིས་བསྟན་པ་ཡིན་འདུག་ཅིང་། འཁྲུངས་ཡུལ་ནི་གཉལ་བུད་ཉའི་བྱེ་
བྲག་སེར་ལུང༌། དེ་ཉིད་ཀྱིས་ཡབ་མེས་ཀྱིས་བརྩེགས་པའི་གནས་གཞི་སེར་ཁ་
ཡོད་པ་དེ་ཡིན། གདུང་རུས་རྙི་བ། ཡབ་རྙི་བ་རྒྱལ་པོ་དང་ཡུམ་ངལ་བཟའ་
ཚེ་ལྕམ་དག་ལ་སྲས་གསུམ་འཁྲུངས་པའི་བར་མ་ཡིན། ས་མོ་ལུག་ལ་བལྟམས།
མཚན་དར་མ་གྲགས་སུ་བཏགས། དགུང་ལོ་སུམ་ཅུ་རྩ་གཉིས་ཀྱི་བར་རྟེན་
ཁྱིམ་པ། སྨན་གྱི་འགྲོ་དོན་ཁོ་ན་མཛད། སྨན་པ་བི་ཇི་སོགས་སྨན་གྱི་སློབ་
དཔོན་སུམ་ཅུར་བསྟེན། ཡན་ལག་བརྒྱད་པ་རྩ་འགྲེལ་ལ་མཁས། དེ་དུས་
ད་རུང་གཡུ་ཐོག་པས་དཔལ་ལྡན་རྒྱུད་བཞི་བརྩམ་མ་ཚར། སློབ་མའང་ཞང་
ནག་དང་གྲུམ་པ་ལྷ་རྗེ་སོགས་མང་དུ་བྱུང༌། དེ་སྐབས་ཀྱང་དགེ་བའི་བཤེས་
གཉེན་ཤ་ར་བ་སོགས་བསྟེན་ཐོས་པ་ལེགས་པར་མཛད་པ་ཞིག་སྟེ། ཇོ་མོ་དང་
སྲས་ཀུན་གྲོངས་ནས་དགས་པོར་བྱོན། མང་ཡུལ་བ་བློ་ལྡན་ཤེས་རབ་ཀྱིས་
མཁན་པོ་དང་། ཞང་ཞུང་པ་ཤེས་རབ་སྙིང་པོ་བྱ་བས་ལས་སློབ་བྱས། རྗེ་མི་
ལའི་སློབ་མ་ཡིད་བདེ་བ་བྱང་སེམས་བྱ་བས་གསང་སྟོན་བྱས་ཏེ་ཆིག་རྫོགས་སུ་
བསྙེན་པར་རྫོགས། མཚན་བསོད་ནམས་རིན་ཆེན་དུ་གསོལ། མཁན་སློབ་
གཉིས་ལས་འདུལ་བ་ལེགས་པར་བསླབས། མཁན་པོ་ལས་ཟངས་དཀར་་་་
ལུགས་ཀྱི་བདེ་མཆོག་ཞུས། བཅས་པ་ལ་སྲོག་ལས་གཅེས་པར་བཟུང་བས་
གར་བྱོན་ཡང་བཙུན་པའི་དཔེར་འདྲེན། བྱང་ཆུབ་སེམས་དཔས་གདམས་
ངག་ཞིག་བཏབ་བྱུང་བས་ཞག་བདུན་བདུན་ཙམ་ཏིང་ངེ་འཛིན་ལ་འབྱམས་
འགྲོ་བ་བྱུང༌། སད་དེ་མཉམ་པར་གཞག་པས་ཞག་བཅུ་གསུམ་ཙམ་དུ་མི་གཡོ་
བར་གནས། ཏིང་ངེ་འཛིན་གྱི་བདེ་བས་འདོད་ཡོན་ལ་བློ་མི་འཇུག་པ་བྱུང་།
དེ་ནས་དབུར་སྟོད་དུ་བྱོན། དེར་དགེ་བའི་བཤེས་གཉེན་སྨྱུག་རུམ་པའི་སྤྱན་
921



སྔར་བཞུགས་ནས་ལམ་རིམ་ཟླ་བ་དགུ་བསྐྱངས་པས་ཀུན་རྫོབ་བྱང་ཆུབ་ཀྱི་་
སེམས་ཐུགས་ལ་འཁྲུངས། དགེ་བཤེས་རྒྱ་ལྕགས་རི་བ་ལ་མན་ངག་མང་དུ་
གསན། མགོན་པོ་གྲི་གུག་མ་ཞལ་གཟིགས། དགེ་བཤེས་རྒྱ་ཡོན་བདག་གི་
རྩར་བྱོན་ཇོ་བོའི་མན་ངག་ཐམས་ཅད་གསན། དེ་ནས་ཉམས་ལེན་ཁོ་ན་གཙོ་
ཆེ་བར་གོ་ནས། སེ་ར་ཁའི་ལྷ་ཁང་དུ་བཞུགས་ནས་ཕ་ཞིང་ལ་ཡོན་བདག་
བྱས་ནས་བསྒོམས་པས་ཏིང་ངེ་འཛིན་བཟང་པོ་སྐྱེས། དེར་མདོ་སྡེ་ས་བཅུ་པ་
ནས་བཤད་པའི་ས་བཅུ་ཐོབ་པའི་སྔ་ལྟས་ཀྱི་རྨི་ལམ་རྣམས་རྨིས། དེ་ནས་ནམ་
ཟླ་དཔྱིད་དུས་ཤིག་ལ་མཚམས་ཐོན་ཏེ་སྐྱོ་བསང་ལ་བྱོན་པས། སྤྲང་པོ་གསུམ་
གྱི་ གཅིག་ན་རེ། འོ་སྐོལ་ གསུམ་ འདྲ་ བའི་ བསོད་ནམས་ ཆུང་ བ་ ཡོད་ པ།
ཚོལ་མ་དགོས་པར་ཟན་ཆེན་པོ་དང་ལོ་མའི་ཚོད་མ་ཕོར་པ་རེ་བཏུང་རྒྱུ་ཡོད་ན་
ཟེར། གཅིག་ན་རེ་ཡིད་སྨོན་བྱེད་ན་དེ་འདྲས་གར་ཕྱིན། མངའ་བདག་རྩེ་
ལྡེ་ལ་བྱེད་པ་ཡིན་མོད་ཟེར། གཅིག་ན་རེ་རྩེ་ལྡེ་ལའང་འཆི་བ་འོང་། བྱེད་
རང་བྱེད་ན་མི་ལ་རས་པ་ལ་བྱེད་པ་ཡིན་མོད། ལུས་ལ་གོས་མི་དགོས། འཚོ་
བ་མཁའ་འགྲོ་མས་འདྲེན་པ། མཁའ་ལ་བྱ་བཞིན་འཕུར། སྐྱེ་འཆི་མེད་པ་
དེ་ཡིན་ན་དགའ་མོ་ཟེར་ཤུགས་རིང་ནར་ནར། མཆི་མ་རྩིག་རྩིག་འདུག
དེར་སྔར་ནས་དད་པའི་ཁ་ལ་ལྷག་པར་འགྲོ་འདོད་པ་བྱུང་། སྤྲང་པོ་ལ་སྟོན་
མོ་བྱིན། བླ་མ་རྣམས་ལ་གནང་བ་ཞུས། དེའི་ནུབ་མོ་དཀོན་མཆོག་ལ་་
མཆོད་པ་ཕུལ་གསོལ་བ་བཏབ་པས། རྨང་ལམ་ན་རག་དུང་རིང་མོ་ཞིག་བུས་
པས་ཛམྦུ་གླིང་ཐམས་ཅད་དུ་གྲགས་པ་དང་། དེང་སང་དབུས་གཙང་ན་འདི་
བས་སྐད་ཆེ་བ་མེད་བྱས་པ་ཞིག་རྨིས། ཡང་ནམ་མཁའ་རྟེན་མེད་ལ་རྔ་བོ་ཆེ་
ཞིག་འདུག་པ་བརྡུང་བས་སྒྲ་ཆེན་པོ་བྱུང་དེ་ལ་རི་དྭགས་མང་པོས་ཉན་འདུག་
པ། མི་མང་པོ་འདུག་པ་ལ། མོན་མོ་ལྟ་བུ་ཞིག་གིས་མི་འདི་རྣམས་ལ་རྔ་
བརྡུང་། རི་དྭགས་འདི་ཚོ་ལ་འདི་བྱིན་ཟེར་ནས་འོ་མ་ཐོད་ཕོར་གང་གཏད།
922



འདིས་འདི་ཙམ་མི་ཁྱེད་བྱས་པས། ཁྱོད་རང་འཐུང་དང་འདིར་མ་ཟད་་་་
རིགས་དྲུག་གི་སེམས་ཅན་ཐམས་ཅད་ལ་ཐོབ་འོང་ཟེར། བླ་མ་རྣམས་ཀྱིས་
ཟངས་ངེད་ཀྱིས་མགར། ཟངས་སྐད་མིས་འདོན་པ་ཞིག་འོང་བར་འདུག་
གསུངས། དེ་ནས་འགོང་སྟོན་བྱ་བ་ཡུལ་ཕྱོགས་པ་ཞིག་ཡོད་པ་དེ་ལམ་གྲོགས་
སུ་ཁྲིད་དེ་ལ་སྟོད་ཕྱོགས་སུ་གཏད་དེ་བྱོན། སེང་སློབ་ཟེར་བར་མགོ་ཆད་ཀྱིས་
བསྟུན་ཏེ་འཆི་བ་ལ་ཐུག་པ་ཞིག་བྱུང་། གཙང་གི་ཚོང་འདུས་འགུར་མོར་
འགོང་སྟོན་ན་ནས་ལུས། རས་པ་ཞིག་དང་ཐུག་པས། བླ་མས་ཁྱོད་ལ་་
གདམས་ངག་མྱུར་དུ་སྟོན་པར་འདུག བླ་མའི་ཞལ་ནས་ད་གཟོད་དབུས་པ་
སྟོན་པ་གཅིག་གིས་འགྲོ་བ་མང་པོ་ཕན་པ་ཡོད་གསུང་གིན་སྣང་ཟེར་བ་གསན་
པ་དང་། སྤྲོ་བདེ་བཀྲ་ཤིས་སྒང་དུ་བུད་མེད་རྒན་པ་རས་གོས་ཀྱི་སྟེང་དུ་སྐྱེ་
རགས་སློད་དེ་བཅིངས་པ་ཞིག་དང་འཕྲད་པས་དེ་ན་རེ། དོ་ནུབ་སླེབ་ས་མེད་
ངའི་ཁང་པའི་སྟེང་དུ་བཞུགས་ཟེར་ཏེ་བསྙེན་བཀུར་བྱས་ནས། ང་ཁར་སང་
བླ་མའི་དྲུང་དུ་ཕྱིན་པས། དབུས་ནས་བཀའ་གདམས་ཀྱི་སྟོན་པ་གཅིག་་་་
མཇལ་དུ་འོང་གི་དེའི་མཇལ་སྣ་སུས་བྱས་པ་དེ་ངན་སོང་གི་འཇིགས་པ་མེད་
ཅེས་གསུངས། ངའི་བུ་མོ་སྒོམ་མ་ཞིག་ཡོད་པ་དེ་ལ་མཇལ་སྣ་འཆོལ་བ་ཡིན་
ཟེར་བས་ཁོང་པས་མཁྱེན་ལུགས་ཀྱིས་བདག་སྐལ་ལྡན་ཞིག་ཡིན་འདུག་སྙམ་
པའི་ཐུགས་རྒྱལ་ཅུང་ཟད་སྐྱེས་པ་བླ་མས་མཁྱེན་ཏེ་ ཟླ་ཕྱེད་དུ་མཇལ་ ཁ་མ་་
བཏང་། དེ་ནས་བླ་མ་ཕ་བོང་ཞིག་གི་སྟེང་ན་བཞུགས་པ་མཇལ། གསེར་ཞོ་
བཞི་དང་ཇ་ཞོ་གང་ཕྱག་རྟེན་དུ་ཕུལ་བས། ཞལ་ནས་གསེར་དང་བན་རྒན་ལོ་
རུས་མི་མཐུན། ཇ་བསྐོལ་བའི་ཐབ་སྤྱད་མེད། ཁྱོད་རང་གི་ཆོས་རྒྱགས་
གྱིས་གསུངས། མིང་ཅི་གསུངས་པས། བསོད་ནམས་རིན་ཆེན་ལགས་ཞུས་
པས། བསོད་ནམས་ཚོགས་ཆེན་བསགས་ལས་བྱུང་། །འགྲོ་བ་ཀུན་གྱི་རིན་
པོ་ཆེ། །བྱ་བ་ལན་གསུམ་གསུངས། ཆང་ཐོད་ཕོར་གང་གསོལ་ཞིང་འདུག་
923



པ་གནང་བ་ལྷག་མེད་དུ་གསོལ། སྣ་ལེན་གྱི་མགུར་མ་ཞིག་གསུངས། ཁྱོད་
ཀྱིས་དབང་ཁྲིད་འདྲ་ཨེ་ཐོབ་གསུངས་པས། དགེ་བཤེས་མར་ཡུལ་བ་ལ་བདེ་
དགྱེས་གསང་གསུམ་དང་བདག་མེད་མ་ཕག་མོ་གཞུང་དྲུག་གི་དབང་བསྐུར་
ཐོབ། བདག་ལ་ཞག་བཅུ་གསུམ་ལ་མི་གཡོ་བའི་ཏིང་འཛིན་བཟང་པོ་ཡོད་
ཞུས་པས། ཧ་ཧ་གསུངས་ནས་བཞད་མོ་ཆེན་པོ་མཛད། དེ་རྣམས་ཀྱང་
ཡག་པོ་ཡིན་མོད་ཁམས་གོང་མའི་འབྲས་བུ་ཙམ་ཐོབ་སྲིད། ལར་བྱེ་མ་བཙིར་
བས་མར་ཁུ་མི་འབྱུང་། ཏིལ་འཚིར་ན་འོང་བ་ཡིན། ངའི་གཏུམ་མོ་ཨ་ཐུང་
འདི་བསྒོམ་དང་སང་ད་ཚོད་ཙམ་སེམས་ཀྱི་ངོ་བོ་མཐོང་ནས་འོང་གི། ལར་
བོད་ཀྱི་སྙིང་ལ་འདྲེ་ཞུགས་ཏེ། ཨ་ཏི་ཤ་ལ་སྔགས་འཆད་དུ་མ་བཅུག་མི་མང་
པོ་ཕུང་ཞེས་གསུངས། མེ་ལོང་སིནྡྷ་རའི་དཀྱིལ་འཁོར་ལ་བརྟེན་པའི་བྱིན་
རླབས་དང་། དཔལ་འཁོར་ལོ་བདེ་མཆོག་གི་དབང་དང༌། བསྲེ་འཕོ་་་་
གནད་ཀྱི་མན་ངག་སོགས་སྩལ། བསྒོམ་པས་ཡུན་ཐུང་ངུ་ནས་རྩ་རླུང་གི་དྲོད་
རྟགས་ཤར། ལྕམ་ལྷན་ཅིག་སྐྱེས་པའི་སྒྲོན་མ་དཔེ་གཉེར་མཛད་པས་ཆོས་
འདི་དང་འདི་ཞེས་ཁུངས་བསྟན་པས་རྗེ་བཙུན་གྱིས་དབང་དང་གདམས་པ་
ཐམས་ཅད་བུམ་པ་གང་བྱོའི་ཚུལ་དུ་གནང་། དེ་ནས་རྟགས་མཚན་དུ་མ་བྱུང་
བ་རྣམས་རིམ་པར་ཞུས་པས་རྩ་འདི་དང་འདིར་རླུང་ཞུགས་པའི་རྟགས་ཙམ་
ཡིན་གྱི་བཟང་ངན་གང་ཡང་མིན་གསུངས། དེ་ནས་མཐར་སྨན་བླ་མཆེད་
བདུན་ཞལ་མཇལ། ལོངས་སྐུའི་ཞིང་ཁམས་རབ་འབྱམས་རྣམས་མཐོང་ཤཱཀྱ་
ཐུབ་པ་དང་སངས་རྒྱས་སྟོང་རྩ་གཉིས་མཇལ་བས་བླ་མ་ལ་ཞུས་པས་ད་ནི་ཡི་
དམ་ལྷའི་ཞལ་མཐོང་སྟེ་ལོངས་སྦྲུལ་གཉིས་དངོས་སུ་མཐོང་། ཆོས་སྐུ་ད་་
གཟོད་མཇལ་བར་འདུག་གི། ད་དབུས་སུ་སོང་ལ་བསྒོམ་གསུངས་ནས། བུ་
སྟོན་ པ་ དབུས་ སུ་ བཞུད་ མི་ བཞུད། ཅེས་ སོགས་ ཀྱི་ རྫོང་ མགུར་ གསུངས།
ཤར་སྒམ་པོ་གདར་གྱི་རི་བོ་ནི། །རི་རྒྱལ་པོ་གདན་ལ་བཞུགས་པ་འདྲ། །
924



སོགས་དང༌། །རི་དེ་ཡི་མགུལ་དུ་གདུལ་བྱ་ཡོད། །ཁྱོད་དེ་རུ་སོང་ལ་འགྲོ་
དོན་སྒྲུབ། །ཅེས་སོགས་ལུང་བསྟན་མང་པོ་མཛད། བུ་ཁྱོད་ཀྱི་མིང་ཡང་
དགེ་སློང་རྡོ་རྗེ་འཛིན་པ་འཛམ་གླིང་གྲགས་པ་ཞེས་བྱ་བ་ཡིན་ནོ་གསུངས། དེ་
ལྟར་རྗེ་བཙུན་གྱི་དྲུང་དུ་ཟླ་བ་བཅུ་གསུམ་བཞུགས་ནས་དབུས་སུ་ཕེབས། རྗེ་
བཙུན་གྱིས་སྐྱེལ་ཐུང་གནང༌། མེ་ལྕགས་གཅིག་དང་ཨ་རུར་གསེར་མདོག་
གཅིག་གནང་གདམས་ངག་འདི་ལ་བསྟེན་ནས་ང་ལ་ཉམས་མྱོང་ཁྱད་པར་ཅན་
འཁྲུངས་པ་ཡིན་གསུངས་ཏེ། རླུང་སེམས་དབྱེར་མེད་ཀྱི་ཁྲིད་མཛད་དེ་་་་
ལུགས་གཉིས་ཀྱི་ཞལ་ཏ་མང་དུ་སྩལ། བུ་ཁྱོད་ཡོས་དང་རྟའི་མཚམས་ལ་བྲིན་
དང་སྙེན་མ་གྱི་རི་ལ་སླེབ་པར་གྱིས་ཤིག་གསུངས་ནས། བུ་སྤྲོས་བྲལ་སེམས་ལ་
ཤར་དུས་སུ་སོགས་གསུངས། དེ་ནས་རྗེ་བཙུན་ཡར་ཕེབས་ནས། མདངས་
བདག་གི་རྨི་ལས་ལ་ཁོ་བོའི་གནས་ནས་བྱ་རྒོད་ཅིག་འཕུར་སོང་། རི་ཆེན་པོ་
ཞིག་གི་རྩེར་བབ་དེར་ངང་པ་མང་པོ་འདུས་ངང་པ་རེ་ལ་ངང་པ་ལྔ་བརྒྱ་རེས་
བསྐོར་ཏེ་ཕྱོགས་ཐམས་ཅད་དུ་འཕུར་སོང་བས་ལུང་པ་ཐམས་ཅད་སེར་ཉོག་སེ་
སོང་བ་རྨིས། ཁོ་བོ་རྣལ་འབྱོར་པ་ཡིན་པ་ལ། རྗེས་འཇུག་རབ་བྱུང་མང་པོ་
འོང་བར་འདུག་གསུངས་སོ། །དེ་ནས་རྗེ་ཉིད་དབུས་སུ་ ཕེབས། དགེ་་་
བཤེས་སྨྱུག་རུམ་པ་དང་མཇལ། ཁྱོད་ལ་རྣལ་འབྱོར་པའི་ཡོན་ཏན་ཅི་ཡོད་
གསུངས་པས། རླུང་ཕྱི་ན་ནང་དུ་མི་རྒྱུ། རྟོགས་པ་ནམ་མཁའ་དང་མཉམ་
ཞུས་པས་ཁྱོད་ལ་ཡོན་ཏན་བཟང་པོ་སྐྱེས་འདུག་འགྲོ་དོན་གྱིས་གསུངས་པས་
བདག་ཚེ་མེད་པ་ཞུས་པས་ཚེའི་གདམས་པ་སྒྲོལ་མ་ཡིད་བཞིན་འཁོར་ལོའི་་
གདམས་པ་གནང༌། དེ་ནས་ལོ་དྲུག་ཏུ་བཀའ་གདམས་པའི་ཁྲོད་དུ་ཚུད།
བྱ་ཆ་ཆོས་སྤྱོད་ལ་གཡེངས་པས་སྔར་གྱི་ཏིང་འཛིན་དེ་ སྟོང་བས། སྔར་རྗེ་
བཙུན་གྱིས་ཕྱག་རྒྱ་ཆེན་པོ་བསྒོམ་དུས་སུ། །ལུས་ངག་དགེ་སྦྱོར་མ་བརྩོན་ཅིག།
མི་རྟོག་ཡེ་ཤེས་ཡལ་དོགས་ཡོད། །གསུངས་པ་དྲན་ཏེ་རྩེ་གཅིག་ཏུ་བསྒོམ་པས་
925



རྗེ་བཙུན་མདུན་དུ་ཡེར་གྱིས་བྱོན་པའི་སྣང་བ་བྱུང་། དེ་ནས་ལོ་དྲུག་ཏུ་་་
གཉལ་སེ་བ་ལུང་དུ་བསྒོམས་པས་དྲོད་དང་ཏིང་འཛིན་ཀློང་དུ་ཆུད། ཕྱག་རྒྱ་
ཆེན་པོའི་གནས་ལུགས་བཅོས་མིན་དུ་གཟིགས་ནས་རྟོགས་པའི་མགུར་བཞེངས།
བོ་དྷི་ཙེའི་ཕྲེང་རྡོག་ཉེར་གཅིག་ཡོད་པ་ཕྱག་གིས་ གླང་མའི་སྡོང་པོ་ཞིག་ལ་་
བསྡོམས་ཏེ། ང་རྒྱལ་བས་ལུང་བསྟན་པ་ཡིན་ན་ཤིང་འདི་ལ་ཤིང་འདི་སྐྱེ་བར་
གྱུར་ཅིག་གསུངས་པའི་མོད་ལ་ཡལ་འདབ་དང་བཅས་པ་འཁྲུངས་པས་བཀའ་
གདམས་པའི་བཙུན་པ་རྣམས་བྱ་ཆ་ཆོས་སྤྱོད་མི་བྱེད་ཞུ་བའི་སྐུར་བ་སངས།
དེ་སྐབས་བླ་མའི་བཀའ་བཞིན་གསེར་ཞོ་བཅུ་གཉིས་བསྣམས་ནས་ལ་སྟོད་དུ་
ཆས་པ་ན། ཡར་ལུང་གི་མདར་སླེབ་ཙམ་ན། གཙང་ནས་འོང་བའི་ཚོང་པ་
དང་འཕྲད་དེ་རྗེ་བཙུན་རྟ་ཟླའི་ཚེས་བཅུ་བཞིར་ཆོས་དབྱིངས་སུ་གཤེགས་ཟེར་
ནས་ཕྱག་འཁོར་དང་ན་བཟའི་རས་ཞིག་མཆོད་པའི་རྟེན་དུ་བསྐུར་འདུག་པ་
ཡང་གཏད་པའི་མོད་ལ་བཤུམ་བཞིན་དྲན་མེད་དུ་བརྒྱལ་བ། ཞལ་རས་ལ་ཆུ་
ཕུལ་ནས་སངས་པར་བྱས། གསེར་རྣམས་བྲིན་སྙེ་ནམ་ཕྱོགས་སུ་མཆོད་པར་
མཛད་དོ། །དེ་ནས་ཤོ་སྒོམ་བྱང་ཡེས་བྱ་བ་དེ་ཕྱགས་ཕྱིར་འབྲངས་དེར་ཐུགས་
གཡེངས་ཆེས་པས་ཀར་ཕེབས། རི་ཁྲོད་དུ་ལོ་བདུན་བཞུགས། ཕྱག་རྒྱ་ཆེན་
པོའི་རྟོགས་པ་སྒོམ་མེད་དུ་འཕར། དེར་ཡང་ཟང་ཟིང་གི་འདུ་ལོངས་ཆེ་ནས་
དབྱར་འོ་དེ་གུང་རྒྱལ་གྱི་གངས་ལ་བཞུགས་སྐབས། ཡར་ལྷ་ཤམ་པོ་མདུན་དུ་
བྱུང་སྟེ། ཁྱེད་འདིར་བཞུགས་ནའང་ངས་ཡོན་བདག་བྱེད་པ་ཡིན་ཏེ། ང་
ཡི་བུ་དྭགས་ལྷ་སྒམ་པོ་ཅན་དུ་བཞུད་ཅིང་། ཁོས་ཁྱོད་ཀྱི་ཞབས་ཕྱི་བྱེད་པར་
འགྱུར་རོ་ཟེར། དེ་ནས་དྭགས་ལྷ་སྒམ་པོར་ཕེབས། བླ་མས་ལུང་བསྟན་
པའི་གནས་སུ་མཁྱེན། ལོ་བཅུ་གཉིས་སུ་འདག་སྦྱར་དགོངས། ཟངས་ལུང་
དུ་འཇག་སྤྱིལ་བཟོས། ཆུའི་བཅུད་ལེན་མཛད་དགོངས་ནས་ལེན་དུ་བཏང་
ཙ་ན། རས་སྒོམ་རས་པས་ཆུ་ག་ནའང་མི་འདུག་ཟེར། ཁར་སང་བསྡད་
926



པའི་བྲག་རྩའི་སྟན་ཆུང་དེ་སོལ་དང་གསུངས་པས། བལྟས་པས་ཆུ་མིག་ཅིག་
རྡོལ་འདུག་གོ། དེར་བུད་མེད་ལུས་ལ་ཐལ་བ་བྱུགས་པ་ལག་ན་རྨ་བྱའི་སྒྲོ་
བཟུང་བ་ཞིག་གིས། བཅུ་གཉིས་འདག་སྦྱར་དགོས་པ་ཆུང་། བཅུ་གཉིས་་
བསྟན་པ་སྤེལ་ན་མཆོག་ཟེར། དེ་ནས་ཞག་ཁ་ཤས་ནས། གཙང་གི་ཀློག་སྐྱ་
སྟོན་པ་བྱུང་། དེ་ནས་རྒྱལ་བ་ཁྱུང་ཚང་པ། དགེ་བཤེས་གཉེན་ནག་
གཉགས་དམར་པོ་རྣམས་རིམ་པར་བྱུང་། དེ་རྣམས་ལ་ཁྲིད་ཚར་བ་དང་
དབུས་གཙང་ཁམས་གསུམ་གྱི་སྣོད་དང་ལྡན་པའི་མི་རྣམས་དུས་གཅིག་ལ་་་་
འདུས་པ་ལྟ་བུར་ཚོགས། གདམས་ངག་བཏབ་པས་རིང་པོར་མ་ལོན་པར་
ཉམས་མྱོང་ཁྱད་པར་ཅན་རླུང་གི་ཡོན་ཏན་མངོན་པར་ཤེས་པ་དྲུག་ཀ་དུས་
གཅིག་ལ་ཤར་བ་དཔག་ཏུ་མེད་པ་བྱུང་། དེ་ཐམས་ཅད་མ་དག་པའི་དངོས་
པོ་མི་འཆང་ཞིང་སྦྱངས་པའི་ཡོན་ཏན་བཅུ་གཉིས་སོགས་ལ་གནས་པ་ཤ་སྟག་སྟེ།
ཏིང་འཛིན་རྒྱལ་པོ་ལས། སྐྱེས་བུ་དམ་པ་མྱ་ངན་ཡོངས་འདས་ནས། །མ་
རུངས་དུས་ན་བདག་གིས་མདོ་འདི་གཟུང་། །དེ་ཡི་ཚེ་ན་ཏིང་འཛིན་དག་པ་
དག ། ལྔ་བརྒྱ་ལས་ནི་མི་ཉུང་དེར་འབྱུང་སྟེ། །མདོ་སྡེ་མཆོག་འདི་རྒྱ་ཆེར་
གཟུང་བ་ལ། །དེ་དག་སྔོན་དུ་འདྲེན་པ་གཞོན་ནུ་ཡིན། །ཞེས་གསུངས་པའི་
བྱང་ཆུབ་སེམས་དཔའ་སངས་རྒྱས་ལ་མ་འོངས་པའི་དུས་ན་མདོ་སྡེ་ཟབ་མོ་
འཛིན་ པ་ ལ་སྨོན་ལམ་བཏབ་ པ་དེ་ རྣམས་ སོ། །མདོ་འདི་ནི་སྒྱུ་མ་ལྟ་བུ།
དཔའ་བར་འགྲོ་བ། རྡོ་རྗེ་ལྟ་བུའི་ཏིང་འཛིན་རྣམས་ཞིབ་མོར་བསྟན་པས་
ཤཱནྟི་པའི་ཤེར་ཕྱིན་གྱི་མན་ངག་དང་། དབུ་མ་རྒྱན་འགྲེལ་ལས་ཀྱང་ཞིབ་པར་
གསུངས་ཤིང༌། རྗེ་ས་པཎ་གྱིས་སེམས་ཙམ་རྣམ་མེད་པའི་བསྒོམ་ལ་ཕྱག་རྒྱ་
ཆེན་པོར་བཏགས་པ་ཞེས་གསུངས་ཤིང་རྗེ་ཆོས་ཀྱི་དབང་ཕྱུག་སོགས་ཀྱི་་
གནས་ལུགས་ཕྱག་རྒྱ་ཆེན་པོ་ཏིང་ངེ་འཛིན་ཐམས་ཅད་ཀྱི་རྒྱལ་པོ་ཞེས་དོན་
གཅིག་ཏུ་བཞེད་པ་ཉིད་དོ། །གྲུབ་པ་བརྙེས་པའི་རྫུ་འཕྲུལ་ནི་མཐའ་ཡས་ཀྱང་
927



ཁ་ཤས་སྨོས་ན། ཡོན་བདག་དགྱེར་འབུམ་ཅན་དུ་རབ་གནས་ཉི་མ་གསུམ་ལ་
མཛད་ཅིང་། ཉེ་གནས་འགའ་རེའི་སྣང་ངོར་དྭགས་པོའི་སྒོམ་ཁང་དུ་འདག་
སྦྱར་སྨྲ་བཅད་མཛད་ནས་བཞུགས་པ་དང༌། ཉེ་གནས་འགའ་ཞིག་གིས་ནི་
བཤད་བསྒྲུབ་སྤེལ་མར་མཛད་པ་མཐོང་བ་དང༌། ཡར་འབྲོག་ཁྱི་རྫིའི་འཁྲུག་
པ་སྡུམ་པར་ཕེབས་པས་སྒོམ་ཆེན་པ་སྔོན་ལ་བཏང་ནས་རྗེ་ཉིད་འཇའི་ལམ་ནས་
ཕེབས་ཏེ་འཁྲུག་པ་སྡུམ་པ་དང༌། ནང་ཞོ་བུར་འདྲེན་འོངས་པའི་ཚེ་ཟད་པར་
ས་དང་ཆུ་དང་མེ་དང་ནམ་མཁའི་སྤྲུལ་བསྒྱུར་དང༌། ཡོན་བདག་དར་རྒྱལ་ལ་
མཆོད་རྟེན་དུ་སྤྲུལ་པ་དང༌། སྐུ་ལ་གྲིབ་མ་མེད་པ་དང་། ནམ་མཁའི་ལམ་
ནས་གཤེགས་པ་དང་སྐྱིལ་ཀྲུང་དུ་བཞུགས་པ་དང་། ཕུག་པ་ཆེར་མ་སོང་བའི་
ནང་དུ་སྐུ་དྭགས་ལྷ་སྒམ་པོའི་རི་ཙམ་མཛད་པ་དང༌། སྒོམ་པ་ཤེར་གཞོན་
གྱིས་སྤྱན་དྲངས་པར་ཁོ་བ་བེར་ཕྱམ་ཁུར་དུ་སྔོན་དུ་སོང་བའི་འདི་སྔོན་དུ་
ཕེབས་ཟིན་པ་དང༌། ཡང་རྩེ་འབྱུང་གནས་ཡེ་ཤེས་ཀྱིས་སྤྱན་དྲངས་ནས་དེར་
ཕེབས་དང་གཟིམས་ཁང་དུ་བཙུན་ཆུང་གཅིག་ལ་ཆོས་སྟོན་པའི་སྐུའི་བཀོད་པ་
གཉིས་མཛད་པ་དང༌། འགར་ལ་བདེ་མཆོག་བཅུ་གསུམ་མའི་དབང་མཛད་
པས་བདེ་མཆོག་ཏུ་སྤྲུལ་པ་དང་། བྱང་ཆེན་མཆོད་རྟེན་རི་ཙམ་དུ་སྤྲུལ་ཏེ་
གཟིམས་ཆུང་མི་ལྔ་ཤོང་བར་ཚུད་པ་དང་། ལུས་སྣང་སེམས་གསུམ་གཅིག་ཏུ་
འདྲེས་པས་ཀ་བ་ལ་ཕྱག་མ་ཐོགས་པ་དང༌། གཙང་པོར་འདིང་བ་བཏིང་སྟེ་
ཆུ་གཞུང་དུ་ཕེབས་པ་དང་། བདུད་རྩི་ཐབ་སྦྱོར་གྱི་ཕྱག་རྒྱ་མཛད་པས་སྐུ་
བདུན་ནས་གྲངས་མེད་པར་དུ་སྤྲུལ་པ་དང༌། མཁའ་འགྲོ་འབུམ་སྡེར་ཆོས་
གསུངས་པ་སོགས་འབྱམས་སུ་ཀླས་ སོ། །དགེ་བཤེས་བྱ་ཡུལ་བ་དང་ཆོས་་
གསན་རེས་མཛད། དགེ་བཤེས་ཁྱུང་ཚང་བས་བཙུན་སར་འདི་རྣམས་ལ་
དང་པོ་འདུལ་མདོའི་འཆད་ཉན་རེ་བྱེད་མི་སྩལ་བར་དང་པོ་ནས་སྒོམ་རྒྱག་ཏུ་
གནང་བ་འདི་ཅི་ཡིན་བསམ་པས། དེ་ནུབ་རྨང་ལམ་དུ་སྒམ་པོ་རི་ལུང་ཐམས་
928



ཅད་བྲག་ཕུག་གིས་གང་བའི་ནང་དུ་མཆོད་རྟེན་བཟོ་ལེགས་པར་རྫོགས་པ་ནས་
གཟུགས་དོད་ཙམ་ཡན་གྱིས་ཁེངས་པར་ལྷ་དང་བཅས་པས་མཆོད་པར་རྨིས་
པས། རྗེ་ཡིས་ཁྱོད་ཀྱིས་ངའི་བཙུན་ཆུང་འདི་ཀུན་བརྙས་པ་ཆེན་པོ་བྱེད་ཀྱང་
ཁྱོད་ཀྱིས་རྨི་ལམ་དུ་བྱུང་བ་དེ་ཀ་ཡིན་གསུངས། ར་རྫི་རས་པས་མཚན་ཐོས་
པ་ཙམ་དང་། རྒྱ་སྒོམ་རྡོར་སེང་གིས་ཞལ་མཇལ་བ་ཙམ་གྱིས་སྒོམ་སྐྱེས། ཉ་
སྟོན་དང་ཤེ་སྒོམ་གཉིས་ཆོས་ཞུར་ཕྱིན་པས་ལམ་དུ་རྟོགས་པ་འཁྲུངས་པ་དང་།
ཡར་འབྲོག་མར་ཡུལ་བྱ་བས་བསྙེན་རྫོགས་བྱས་བསྒོམ་ཞུས་པ་ཆོས་མགོ་མ་ཐོན་
ཁྱིམ་པར་གྱུར་པ་ཞིག་མཚན་མོར་བསྒོམས་པས་སྤུར་ལ་རིང་བསྲེལ་བྱུང་བ་
སོགས་བཤད་ཀྱིས་མི་ལངས་པ་ཁོ་ནར་སྣང་ངོ༌། །སྐྱེ་བ་གཅིག་གིས་ ཐོགས་
པའི་བྱང་ཆུབ་སེམས་དཔར་ཞལ་གྱིས་བཞེས་པ་སྟེ། ཏིང་རྒྱལ་ལས། ཡེ་
ཤེས་བླ་མེད་འདི་ནི་རབ་བསྒྲུབས་ནས། །ཕྱི་དུས་མོད་ལ་དེ་ནི་འཇིག་རྟེན་
དུ། །རྒྱལ་བ་དྲི་མེད་འོད་ཅེས་བྱ་བར་འགྱུར། །ཟླ་འོད་གཞོན་ནུར་གྱུར་པ་
བདག་ཉིད་ཀྱིས། །ལུང་བསྟན་འདི་ཐོས་དགའ་བ་རྒྱས་འགྱུར་ཏེ། །ཞེས་
དང༌། སྙིང་རྗེ་པད་དཀར་ལས། བྱང་ཆུབ་སེམས་དཔར་བྱེད་པའི་དགེ་
བའི་རྩ་བ་རྒྱ་ཆེན་པོ་རྣམ་པ་སྣ་ཚོགས་བསགས་ནས་འཆི་བའི་དུས་བྱས་མ་ཐག་
ཏུ་ནུབ་ཕྱོགས་སུ་སངས་རྒྱས་ཀྱི་ཞིང་བྱེ་བ་བརྒྱ་སྟོང་འདས་པ་ན་དེ་བཞིན་་་
གཤེགས་པ་འོད་དཔག་ཏུ་མེད་པའི་སངས་རྒྱས་ཀྱི་ཞིང་འཇིག་རྟེན་གྱི་ཁམས་
བདེ་བ་ཅན་དུ་སྐྱེ་བར་འགྱུར་ཏེ། འཇིག་རྟེན་གྱི་ཁམས་ཡོན་ཏན་ཐམས་ཅད་
ཀྱིས་བརྒྱན་པ་ཞེས་བྱ་བར་དེ་བཞིན་གཤེགས་པ་དྲི་མ་མེད་པའི་འོད་ཅེས་བྱ་
བར་འགྱུར་རོ། །ཀུན་དགའ་བོ་དགེ་སློང་འཚོ་བྱེད་དེའང་ངའི་བསྟན་པ་འདི་
ཡངས་ཤིང་རྒྱས་པར་བྱེད་པར་འགྱུར་གྱི། ཀུན་དགའ་བོ་ཁྱོད་མྱ་ངན་མ་བྱེད་
ཅིག ཅེས་གསུངས་སོ། ། སྐབས་དེར་ཁམས་པ་མི་གསུམ་གྱིས་དམ་རྫས་ཅུང་
ཟད་ཅིག་བཞེས་པས་ཉམས་འུར། དེ་དགེ་བསྐོས་ཀྱིས་ཐོས་ནས་ཁོང་གསུམ་
929



གནས་དབྱུང་བས། སྒམ་པོའི་ལྷ་མཆོད་ཐམས་ཅད་དབུ་ཞབས་ལྡོག རྗེ་ལ་
ཅི་ཡིན་གསུངས་པས། རྒྱུ་མཚན་གསོལ་བ་ན། ཁོང་གསུམ་མི་འདུག་ཕྱིན་
ངའང་སྡོད་དགོས་མེད་གསུངས་ནས་དྭ་ཆུང་རྒྱབ་ ཏུ་བསྣམས། སྤ་མཁར་
ཕྱག་ཏུ་བཟུང་སྟེ་ཕེབས་པས་དགོན་གཤམ་ཕ་བོང་གི་ཁར་བླ་མས་བྲོ་འཁྲབ་སྟེ་
ཤོ་མོ་ཡར་ཤོག་མ་གསུངས་པས་ཞབས་རྗེས་མང་དུ་བྱོན། ཁོང་གསུམ་ཕ་བོང་
འོག་མའི་ཁར་བྲོ་འཁྲབ་སྟེ་ཡར་འོང་ཞུས་པར་ཡང་ཞབས་རྗེས་མང་དུ་བྱོན།
དེར་ལོ་བཅུ་གཉིས་འགྲོ་དོན་མཛད། བདུན་ཅུ་རྩ་ལྔ་ལ་གཤེགས། ནམ་
མཁའ་འཇའ་འོད་ཀྱིས་ཁེངས་ཤེལ་གྱི་མཆོད་རྟེན་བརྒྱ་རྩ་བརྒྱུད་ཀུན་གྱིས་་་
མཇལ་བའི་མཐུན་སྣང་གྲུབ། ཐུགས་ལྗགས་རིང་བསྲེལ་སོགས་མང་དུ་བྱོན་
ནོ། །སློབ་མ་བསམ་གྱིས་མི་ཁྱབ་པ་ལས། དངོས་ཀྱི་གདན་ས་པ་སྒོམ་པ་ཚུལ་
ཁྲིམས་སྙིང་པོ་འདི་རྗེ་ཉིད་དང་དགོངས་པ་མཉམ། ལྷ་ས་འཕྲུལ་སྣང་གི་་
གཙུག་ལག་རྨང་ནས་གསོས། བྱང་ཆུབ་སེམས་དཔའ་ཤར་ཕྱོགས་སྐུ་འཁྲུངས་
པ་སོགས་རྒྱལ་པོ་བཀའ་ཆེམས་ལས་ལུང་གིས་བསྟན། དེ་ལ་དྭགས་པོ་ཁུ་་
དབོན་ཞེས་སུ་གྲགས། ཤོ་སྒོམ་འཕགས་པ། ཟིམ་ཡེ་ཤེས་སྙིང་པོ། གསེར་
སྒོམ་ཡེ་ཤེས་སྙིང་པོ། ཆོས་གཡུང་སྟེ་གྲུབ་ཐོབ་བཞི། གདན་ས་པ་དབོན་
སྒོམ་ཚུལ་ཁྲིམས་སྙིང་པོ་དེ་དང་། དུས་གསུམ་མཁྱེན་པ། , ཕག་མོ་གྲུ་པ།
འབའ་རོམ་པ་རྣམས་ནི་བརྒྱུད་འཛིན་གྱི་བུ་བཞི། དྭགས་པོ་འདུལ་འཛིན།
འགར་སྒོམ་དཀར་པོ། ལྷོ་ལ་ཡག་པ། ཀྱེ་བོ་ཡེ་ཤེས་རྡོ་རྗེ་སྟེ་ཉེ་བའི་སྲས་
བཞི། རྨོག་ཅོག་པ། སྒོམ་ཆུང༌། གྲོལ་སྒོམ་ཆོས་གཡུང་། གསལ་སྟོང་
སྒོམ་ཤོ་སྟེ་ཐུགས་སྲས་བཞི། ཇོ་སྟན་གསལ་བྱང་། གསལ་མེ་སྟེ་ཉེ་གནས་
བཞི། གཉགས་ནག་པོ་དང་རྫི་སྒོམ་སོགས་མཐའ་ཡས་པར་བྱོན་ནོ། །
འབའ་རོམ་པ་དར་མ་དབང་ཕྱུག་ནི། ཆོས་རྗེའི་ཆིབས་ཁ་བ་མཛད།
ཉིན་མཚན་དབྱེར་མེད་ཀྱི་སྒྱུ་ལུས་འབྱངས། དེའི་ཐུགས་སྲས་ཏི་ཤྲཱི་རས་པ་
930



དང་སློབ་བརྒྱུད་སྒོམ་སྡེ་ནང་ཡ་གཉིས་སོགས་འབའ་རོམ་བཀའ་བརྒྱུད་སྒོམ་སྡེ་
རི་ཁག་བཅོ་བརྒྱད་རྣམས་བྱུང་། སྒོམ་ཚུལ་གྱི་སློབ་མ་ཞང་ཚལ་པ་ནི་རྒ་ལོའི་
སློབ་མ་ཡང་ཡིན་མོད་དབོན་སྒོམ་པ་ལས་ཡེ་ཤེས་བརྙེས། གུང་ཐང་གི་གཙུག་ ་
ལག་ཁང་བཞེངས། ཆོས་བློན་འགར་གྱི་གདུང་རྒྱུད་དཔོན་ཆེན་དར་མ་་་་
སོགས་ཚལ་པའི་ཁྲི་དཔོན་རྣམས་བྱུང་ཞིང་ཚལ་བ་བཀའ་བརྒྱུད་དུ་གྲགས་པ་དེ་
བྱུང་བའོ། །
རྗེ་ཀརྨ་པ་དུས་གསུམ་མཁྱེན་པའི་བཀའ་བརྒྱུད་ཀྱི་རྣམ་ཐར་ནི་ཕྱི་ནས་
རྒྱས་པར་འཆད་པ་ལས་ཤེས་ཤིང་དཔལ་ཕག་མོ་གྲུ་པ་ནི་མདོ་ཁམས་རྨེ་ཤོད་ཀྱི་
སབ་ཁང་དུ་འཁྲུངས། བྱ་འདུལ་ལས་བསྙེན་པར་རྫོགས། ས་སྐྱ་པ་ཆེན་པོ་
ལས་ལམ་འབྲས་སོགས་ཞུས་ཀྱང་སེམས་ཀྱི་དེ་ཁོ་ན་ཉིད་མ་རྟོགས་པས་རྗེ་དྭགས་
པོ་ རིན་ པོ་ཆེ་དང་མཇལ་བས་ཕྱག་རྒྱ་ཆེན་པོའི་ཡེ་ཤེས་ཇི་བཞིན་གཟིགས།
ཕག་མོ་གྲུར་དགོན་པ་མཛད་དེ་བཞུགས། འགྲོ་མགོན་སྨར་པ་ཡང་མཁས་
གྲུབ་ཏུ་རེ་བ་ཞིག་ཡིན་ཡང་། རྗེ་འདིའི་བྱིན་རླབས་ཞུགས་ཏེ་ཡེ་ཤེས་བརྙེས།
གཙང་དུ་བྱོན་ན་འཕྲིན་ལས་ཉིད་དང་མཉམ་པར་ལུང་བསྟན་ཁམས་སུ་ཤོ་་
དགོན་བཏབ། སྨར་པ་བཀའ་བརྒྱུད་ཅེས་པའི་རྒྱུན་ལས་དེང་སང་དཔལ་
ཡུལ་བར་གྲགས་པ་འདི་བྱུང་འདུག འགྲོ་མགོན་ཡེལ་པ་ཡང་ཐུགས་དམ་
དཔྱིས་ཕྱིན་པར་རེ་བ་ཞིག་ཡིན་པར། དབུ་མ་པར་ཕྱིན་གསང་སྔགས་ཐམས་
ཅད་བསྒོམ་དགོས་པ་ཡིན་པས། སྒོམས་ཤིག་གསུངས་པས་གནས་ལུགས་་་་
མངོན་དུ་གྱུར་ཏེ་བསྟོད་ཕྱག་མཛད། དེ་ནས་ཤར་རྡོ་རྫོང་ལྷོ་ཡེལ་ཕུག་བྱང་རྟ་
རྣ་རྣམས་བཏབ། ཡེལ་པ་བཀའ་བརྒྱུད་ཅེས་པ་བྱུང་སྣང་། །
27. སྐྱུ་ར་རིན་པོ་ཆེ།
སྐྱུ་ར་རིན་པོ་ཆེ་ནི་མདོ་ཁམས་འབྲི་ཀླུང་གི་ཡུལ་ཙར་སྟོད་རྩི་དུར་འཁྲུངས།
931



རྗེ་ཕག་མོ་གྲུ་པ་བསྟེན། ཕྱག་རྒྱ་ཆེན་པོའི་ཡེ་ཤེས་བརྙེས་ཏེ་དཔལ་མགོན་ཀླུ་
སྒྲུབ་ཀྱི་སྤྲུལ་པར་གྲགས། སློབ་མ་ཡང་སྤྱན་སྔ་རིན་པོ་ཆེ་དང་གཉོས་མགར་
ཆོས་གསུམ་སོགས་མཐའ་ཡས་པ་བྱུང་ཞིང་མཁན་ཆེན་གུ་ར་བ་དང་དབོན་རིན་
པོ་ཆེ་སོགས་འབྲི་ཁུང་བཀའ་བརྒྱུད་ཅེས་པ་འདི་བྱུང་བ་ཡིན་ནོ། ། རྗེ་སྐྱོབ་
པའི་སློབ་མ་སྤྱན་སྔ་རིན་པོ་ཆེས་ཐེལ་གྱི་གདན་ས་མཛད་པ་ནས་ཕག་གྲུ་བཀའ་
བརྒྱུད་ཅེས་པ་འདི་བྱུང་བའོ། །
28. སྟག་ལུང་ཐང་པ།
སྟག་ལུང་ཐང་པ་མདོ་ཁམས་གཡང་ཤོད་བོད་ར་སྟེང་དུ་ག་ཟིའི་གདུང་དུ་
འཁྲུངས། རྗེ་ཕག་མོ་གྲུ་པ་བསྟེན་སྙིང་པོའི་དོན་གཟིགས། མོས་གུས་མཐར་
ཕྱིན་སྟག་ལུང་པ་ཞེས་གྲགས། དེ་ནས་སྐུ་ཡལ་བ་སོགས་སྟག་ལུང་བཀའ་་
བརྒྱུད་ཅེས་པ་འདི་བྱུང་བ་ཡིན། །
29. ཟ་ར་བ་སྐལ་ལྡན་ཡེ་ཤེས་སེང་གེ།
ཟ་ར་བ་སྐལ་ལྡན་ཡེ་ཤེས་སེངྒེ་ནི་མོན་འགར་དུ་འཁྲུངས། རྗེ་འདིའི་
ཞལ་མཇལ་ནས་ངོ་སྤྲོད་བཏབ་པ་ཙམ་གྱིས་རྟོགས་པ་འཁྲུངས་ཤིང་དེའི་སློབ་མ་
གཡམ་བཟང་ཆོས་རྗེ་ནི་དང་པོ་བཀའ་གདམས་པ་མཛད། ཟ་ར་བ་མཇལ་
ཙམ་གྱིས་རྟོགས་པ་བཟང་པོ་འཁྲུངས། འདི་ལས་གཡམ་བཟང་བཀའ་བརྒྱུད་
ཅེས་པ་དེ་བྱུང་བའོ། །
30. གྱེར་སྒོམ་ཆེན་པོ།
གྱེར་སྒོམ་ཆེན་པོ་ནི་ཡར་ཀླུང་དུ་འཁྲུངས། རྣལ་འབྱོར་ཆོས་གཡུང་
ནས་ཆོས་རྫོགས། རྗེ་འདི་ལས་རྟོགས་པའི་ཡེ་ཤེས་བརྙེས་ནས་ཉི་ཕུ་ཤུག་་
932



གསེབ་བཏབ་སྟེ་ཤུག་གསེབ་བཀའ་བརྒྱུད་ཅེས་པ་དེ་བྱུང་ངོ༌། །
31. རྒྱལ་ཚ་རིན་མགོན། །
རྒྱལ་ཚ་རིན་མགོན་ནི་བླ་མ་བརྒྱ་དང་བཅུ་གསུམ་བསྟེན། རྗེ་ཕག་མོ་གྲུ་
པ་ལས་རྟོགས་པའི་ཡེ་ཤེས་བརྙེས། ཁྲོ་ཕུ་བཏབ་སྟེ་ཁྲོ་ཕུ་ལོ་ཙཱ་སོགས་ཁྲོ་ཕུ་
བཀའ་བརྒྱུད་ཅེས་པ་བྱུང་ངོ༌། །
32. གྲུབ་ཐོབ་གླིང་རས་པ།
གྲུབ་ཐོབ་གླིང་རས་ནི། ཁྱུང་ཚང་པ་དང་ རྒྱལ་བ་ལོ་སོགས་བསྟེན་་
མཐར་ཕག་གྲུ་དང་མཇལ། ཐུགས་ལ་བཏགས། ཆུ་བོ་གངྒཱ་ཚུན་དུ་རྟོགས་
པ་མཐོ་བར་གྲགས། དེའི་སློབ་མ་གཙང་པ་རྒྱ་རས་ནི། སྤྱོད་ཀླུ་དགའི་་
བརྒྱུད་ལ་འཁྲུངས། གྲུབ་ཐོབ་གླིང་རས་དང་མཇལ་བས་ཡེ་ཤེས་བརྙེས། རྗེ་
དུས་མཁྱེན་གྱིས་ལུང་བསྟན་ནས་འབྲུག་སྒྲུབ་གནས་མཛད་པས་དཔལ་ལྡན་
འབྲུག་པ་ཞེས་པའི་མཚན་ཐོག་མར་ཆགས། དེ་ལའང་རྒོད་ཚང་པ་སོགས་
སྟོད་འབྲུག དབོན་རས་སོགས་བར་འབྲུག ལོ་རས་སོགས་སྨད་འབྲུག་ཏུ་
གྲགས་པ་མི་ཕྱེད་འབྲུག་པ་ཞེས་པའི་གྲུབ་ཐོབ་ཀྱི་ཚང་ཆེན་པོ་རྡོལ་བ་འདི་ཀ་
བྱུང་བའོ། །རྗེ་ངག་དབང་རྣམ་རྒྱལ་ལྷོ་མོན་དུ་ཕེབས་ནས་མོན་པ་ཚོ་བཞི་
སོགས་ཏིང་ངེ་འཛིན་གྱིས་དབང་དུ་བསྡུས་ནས་སྤོང་ཀློག་གི་འདུས་སྡེ་མང་པོ་
བཙུགས་ཏེ་ལྷོ་འབྲུག་ཅེས་ལུགས་གཉིས་ཀྱི་མངའ་ཐང་ལ་གཞན་དྲིང་མི་འཇོག་
པ་འདི་དང་དྭགས་ལ་སྒམ་པོར་ཡང་མཉམ་མེད་དྭགས་པོ་རིན་པོ་ཆེ་ཁུ་དབོན་
གྱི་སེངྒེའི་ཁྲི་སྐྱོང་བའི་གདན་རབས་དང་ཟུར་ཁྱད་ཅན་གྱི་ཆོས་སྡེ་དང་བཅས་པ་
བྱུང་ཞིང་། ཀཾ་ཚང་རང་གི་ནང་ཁུལ་དུའང་ཟུར་མང་བཀའ་བརྒྱུད་དང་་
གནས་མདོ་པའི་བཀའ་བརྒྱུད་སོགས་ཕྱི་ནས་འཆད་འགྱུར་གྱི་ཆོས་བརྒྱུད་རྐང་
933



ཚུགས་པ་འགའ་ཡང་བྱུང་ཞིང་དར་རྒྱས་སུ་བཞུགས་སོ། ། ། ། དར་རྒྱས་
འཕེལ། །བུ་ཎས་ཞུས་སོ། །
934



责任编辑 张东平
特约责任编辑 祁继先
噶玛巴活佛传上好
噶玛·才旺滚巧 著
热贡·多吉卡 整理
云南民族出版社出版发行
(
昆明市大观路39号)
云南民族印刷厂印刷
开本:850×1168 1/32 印张:29.75
1998年6月第1版 1998年6月第1次印刷
印数:1-1000
ISBN 7-5367-11549 定价:30.00 元
K·256



ISBN 7-5367-1154-9
98753817T134>
ISBN7-5367-1154-9
- 定价:30.00 元
K-256
